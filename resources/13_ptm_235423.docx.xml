<root><doc><name>היו"ר ע' עלי:</name><text>רבותי חברי הכנסת , אני מתכבד לפתוח את ישיבת הכנסת .
הודעה למזכיר הכנסת .
תודה רבה למזכיר הכנסת .
תודה רבה לחבר הכנסת אברהם בורג , יושב-ראש ועדת החינוך והתרבות של הכנסת .
אנחנו עוברים לסעיף הבא בסדר-היום : הצעת ועדת הכנסת להקים , על-פי סעיף 17 לתקנון הכנסת , ועדה לקידום מעמד האשה .
יציג את ההצעה יושב-ראש ועדת הכנסת , חבר הכנסת חגי מירום .
חבר הכנסת מירום איננו .
אם כך , נעבור לסעיף הבא .
אנו עוברים לנושא הבא : המצב בענף הבנייה והשלכותיו על הבנייה בגליל ובנגב ועל התעסוקה .
הנושא הועלה בהצעות לסדר-היום של חברי הכנסת יגאל ביבי , דוד מנע ומשה פלד .
אנו ממשיכים בדיון .
ראשון הנואמים – חבר הכנסת רפאל אדרי ;
הוא איננו .
חברת הכנסת ענת מאור – איננה .
חבר הכנסת רפאל איתן – איננו .
חבר הכנסת גדעון שגיא – גם כן איננו .
חבר הכנסת אברהם רביץ – איננו .
חברת הכנסת תמר גוז'נסקי , בבקשה .
רבותי חברי הכנסת , הואיל ובסדר-היום הנושא הזה מופיע כסעיף שיבוא לדיון מאוחר יותר , ואנחנו הקדמנו אותו מאחר שיושב-ראש ועדת הכנסת איננו נוכח באולם , לא ננהג בדרך של ייקוב הדין את ההר .
נשאיר את רשימת הדוברים פתוחה , כך שברגע שיגיעו חברי הכנסת נמשיך לפי סדר הדוברים שמופיע על לוח המודעות .
בינתיים אני מבקש להודיע לחברי הכנסת שאמורים לדבר בנושא הזה , שיואילו להגיע למשכן .
אני מתכוון לכך שרשימת הדוברים מסוכמת , כפי שהיא מופיעה על לוח המודעות .
אבל אינני מוחק את שמות הדוברים שאינם כאן , נאפשר להם לשאת את דבריהם מאוחר יותר .
אף שבדרך-כלל , כשאנחנו קוראים כאן בשמו של חבר כנסת והוא אינו נוכח באולם , הוא מפסיד את תורו , הפעם ננהג אחרת , מפני שהסעיף הזה מופיע בסדר-היום כסעיף מאוחר יותר .
חברת הכנסת גוז'נסקי , בבקשה .
אני מקבל את ההערה של חבר הכנסת רחבעם זאבי .
לא ייתכן שלא יהיה נוכח כאן שר מהממשלה .
ברוך הבא .
בכל אופן , אני מבקש ממזכיר הכנסת להביא לידיעת השרים שנשמעה הערה כזאת , ושיגיעו לאולם וישמעו את הדיון .
תודה רבה לחברת הכנסת תמר גוז'נסקי .
חבר הכנסת רפי אדרי – בבקשה ;
אחריו – חברת הכנסת ענת מאור , ואחריה – חבר הכנסת רפאל איתן .
אנחנו חוזרים לסדר שהופיע מלכתחילה , ואני מבקש להודיע לחברי הכנסת שלא נמצאים כאן , שאנחנו דנים בסוגיה הזאת ושיגיעו לאולם .
תודה רבה , לחבר הכנסת רפאל אדרי .
בהסכמתה של חברת הכנסת ענת מאור , כך אני מבין , יעלה ויבוא חבר הכנסת רענן כהן ;
יש לך שש דקות .
אחרי חבר הכנסת רענן כהן – חברת הכנסת ענת מאור .
חבר הכנסת רחבעם זאבי .
סגן השר וליד חאג' יחיא , הדברים שלך נשמעו ואתה בוודאי רוצה תשובה .
חבר הכנסת גור , אני מבקש : קריאת ביניים – בסדר , לא נאום ביניים .
תודה רבה לחבר הכנסת רענן כהן .
לא , אני לא מרשה .
חבר הכנסת רענן כהן , זמנך תם .
חברת הכנסת ענת מאור , בבקשה .
עד שהיא תגיע , חבר הכנסת אבי יחזקאל , בבקשה .
אני מבקש להפסיק .
חבר הכנסת אבי יחזקאל , את ההערה הזו השמיע לפניך חבר הכנסת רחבעם זאבי .
אני הבעתי את מורת-רוחי על שלא נוכחים שרים כאן .
בינתיים הגיע סגן שר הבינוי והשיכון , חבר הכנסת רן כהן , והוא מייצג את הממשלה בנושא הזה .
נכון שזה לא יאה ששולחן הממשלה ריק , אבל סגן שר השיכון בנושא זה הוא כשר השיכון .
חבר הכנסת אבי יחזקאל , אם היית זקוק לאיזה שכנוע בדבר חשיבות סגני השרים , קיבלת .
רשות הדיבור לחברת הכנסת ענת מאור .
בבקשה .
אם הדוברת מסכימה , אני לא מתנגד .
בבקשה .
תודה לחברת הכנסת ענת מאור , גם על שחסכה לנו שתי דקות .
חבר הכנסת רפאל איתן , בבקשה ;
אחריו – חבר הכנסת גדעון שגיא , אחריו – חבר הכנסת הרב רביץ , אם הוא יהיה באולם .
תודה רבה לחבר הכנסת רפאל איתן .
חבר הכנסת גדעון שגיא , בבקשה .
אבקש לומר לחבר הכנסת בניזרי : מקובל שיושב-ראש הסיעה , או נציג הסיעה מודיע ליושב-ראש הכנסת מי יהיו הדוברים מטעם הסיעה .
אתם לא הואלתם לעשות זאת עד עכשיו .
בינתיים הודעתי שחבר הכנסת גדעון שגיא יהיה הדובר הבא .
הפעם , לפנים משורת הדין , נאפשר לך לשאת את דבריך לאחר דבריו של חבר הכנסת גדעון שגיא .
אבקש כי להבא תודיעו מראש מי הם דוברי הסיעה , כדי שנוכל להיערך לכך וכדי שהדיון יהיה מסודר .
חבר הכנסת גדעון שגיא , בבקשה .
חבר הכנסת גונן שגב , מותר לחבר הכנסת גדעון שגיא להשמיע את דבריו גם אם אין הם מוצאים חן בעיניך .
תודה רבה לחבר הכנסת גדעון שגיא .
רשות הדיבור לחבר הכנסת שלמה בניזרי , ואחריו – לחבר הכנסת אברהם רביץ , ואם הוא לא יהיה – לחבר הכנסת יוסף בא-גד .
תודה רבה לחבר הכנסת שלמה בניזרי .
רשות הדיבור לחבר הכנסת יוסף בא-גד , ואחריו – לאחרון הנואמים , חבר הכנסת דן תיכון .
רבותי , עד שחבר הכנסת בא-גד יגיע לדוכן , אני רוצה להעיר על הנוהג , שבו חברי כנסת עומדים עם הגב אל הנואם ואל היושב-ראש .
ליושב-ראש זה לא כל כך חשוב , אבל זה לא נעים לנואם .
אני מבקש שתקפידו על סדר נכון כאן .
חבר הכנסת שילנסקי , אני רוצה להרגיע אותך , הוא מדבר על דרך ההומור .
חבר הכנסת לס , אתה סיגלת לעצמך איזה נוהג , שאתה קורא נאומי ביניים .
משפט אחד מותר , אבל תפסיק לצעוק ותפסיק לנאום באמצע .
אני מבקש ממך מאוד .
סגן השר , יש לך זמן בלתי מוגבל , תוכל להשיב כאוות נפשך .
חבר הכנסת בא-גד , לפני שאתה יורד מהדוכן , הואיל וחבר הכנסת דן תיכון העיר כאן על התקדים שיצרת , אני לא מוצא את עצמי פטור מלהעיר
סליחה , הומור עד גבול מסוים .
נראה לי שזה באמת לא תקין , ולפי סעיף 67 הרי יש לי הסמכות כאן להעיר לך על כך , ואני מנצל את הסמכות שניתנה לי להעיר .
אני מקווה שזו הפעם הראשונה והאחרונה שדברים כאלה נעשים כאן .
בסעיף 67 של התקנון כתוב , שיושב-ראש יכול להעיר לחבר הכנסת שמדבר שלא לעניין .
כאן , לא רק שהוא דיבר שלא לעניין , הוא גם שר שלא לעניין .
הליצנות כאן היא מיותרת , ואני מציע שלא להפוך את הבמה הזאת כבמה לליצנות .
ריקודים ושירה – לאן אנחנו נגיע בכנסת ?
אבל זכותך , כמובן , להגיע לוועדת הכנסת ולומר את כל אשר על לבך .
מכל מקום , אני מבקש שתרשום לפניך את הערתי בעניין הזה .
תודה רבה לחבר הכנסת בא-גד .
חבר הכנסת דן תיכון , בבקשה .
אחריו – סגן שר השיכון , חבר הכנסת רן כהן , ישיב לדוברים .
תודה רבה לחבר הכנסת דן תיכון .
סגן שר הבינוי והשיכון , חבר הכנסת רן כהן , בבקשה .
חבר הכנסת בא-גד ביקש הבהרות לההערה שלי .
הדברים שלי התייחסו לדברי הליצנות שלו על שירה ועל שיר שהוא שר ועל ריקודים ועל דברים אחרים .
הם , כמובן , לא התייחסו לנאום ולדברים שנאמרו בנאום .
אם הייתי צריך להבהיר את הדברים , אני מבהיר אותם .
ואני מקווה , שלהבא באמת לא ננצל את הבמה הזאת לדברי ליצנות – אולי נאפשר ריקודים .
גם ככה כבודה של הכנסת רמוס .
לא כדאי להוסיף על כך .
ההומור הזה לא תמיד מובן ומתקבל כפי שהוא מתקבל .
גם לא הייתי מעיר לך , אלמלא שמעתי את ההערה של סגן יושב-ראש הכנסת לשעבר , חבר הכנסת דן תיכון , שכאן נוצר תקדים .
תאר לעצמך , שכל אחד יעמוד כאן על הבמה ויתחיל לשיר , איך זה יתקבל , או לרקוד , כפי שאתה הצעת .
נראה לך שזה יוסיף כבוד לכנסת ?
סליחה .
היות שלא רציתי לנהל כאן דיון בסוגיה הזאת , הערתי מה שהערתי .
רציתי לשמור על כבודך , והערתי לך בכתב , וגם ליושב-ראש התנועה שלך , אבל אם אני צריך להבהיר את הדברים , אני הבהרתי אותם .
אני לא התכוונתי לתוכן הדברים .
אמרת את עמדתך , הצגת אותה כפי שהצגת .
אין לי טענות ואין לי הערות על כך .
כל אחד רשאי וזכותו לומר את אשר על לבו בהתאם להשקפת עולמו , ואין זה תפקידי להעיר על כך .
שאלתי את יושב-ראש הכנסת , אם כשנוצר תקדים כזה , שחבר הכנסת עומד על הבמה ושר , האם מותר לי להעיר לו , והוא הפנה את תשומת לבי לאותו סעיף 67 בתקנון הכנסת
אני מבקש ממך , כעת אל תפסיק אותי .
קצת נימוס וקצת כבוד .
נא לשבת , נא לשבת במקומך ולשמוע .
קצת נימוס בבית הזה .
סליחה , רגע .
אני מבקש לשבת .
על תפריע לי באמצע דברי .
שאלתי האם מותר לי להעיר , האם התקנון מאפשר לי .
יושב-ראש הכנסת הפנה את תשומת לבי לסעיף הזה .
אני חשבתי שלפי הסעיף הזה אני רשאי לומר מה שאמרתי , ודברי התייחסו אך ורק לאותו קטע , שעמדת כאן ושרת מעל דוכן הכנסת .
אני חושב שזה לא נאה , אבל בשביל זה יש כאן פרוטוקול , יש כאן צופים , שיקבעו מי מאתנו צודק .
אם מישהו מקבל את הדברים שלך כדבר נאה ויאה , זה עניין שלו .
אני חשבתי שאני חייב להעיר , ואני הערתי ואני מילאתי את חובתי , כך אני חושב , בעצם ההערה .
זכותך לעשות מה שאתה רוצה .
אני הערתי לך , ואני מבקש ממך שלא לנצל את הבמה הזאת לדברים מהסוג הזה .
זה לא נאה , לדעתי , לכנסת .
ובזה תם הויכוח .
היות שאתה חבר הכנסת חדש , אני יכול לומר לך : אתה יכול להעביר כל דבר לוועדת הכנסת , למי שאתה רוצה .
אם ועדת הכנסת תחליט שכאן מותר לרקוד , או לשיר , אני אתנגד לכך , אבל זכותך להעביר כל מה שאתה רוצה להחלטה של ועדת הכנסת .
אני מציע לך להתייעץ עם כמה חברים ותיקים ולשמוע את דעתם , לפני שאתה עושה את זה .
בבקשה , סגן שר הבינוי והשיכון .
זה מפריע לסגן שר הבינוי והשיכון .
אני מבקש שלא להפריע .
חברי הכנסת , אני מבקש מכם מאוד להפסיק .
סגן השר צריך לסיים את דבריו .
תודה רבה לסגן שר הבינוי והשיכון , חבר הכנסת רן כהן .
רבותי , הוגשו שתי הצעות לסיכום הדיון .
אני מזמין את חבר הכנסת רפאל אדרי להביא הצעת סיכום בשם סיעות העבודה , מרצ , ש " ס וחד"ש .
תודה רבה לחבר הכנסת רפי אדרי .
הצעת סיכום מטעם סיעות הליכוד , צומת , מפד"ל ומולדת יביא חבר הכנסת דוד מנע .
חברי הכנסת , מייד אחרי כן ניגש להצבעה .
תודה רבה לחבר הכנסת מנע .
רבותי חברי הכנסת , אנחנו ניגשים להצבעה .
נתחיל בהצבעה על הודעת הסיכום מטעם סיעות הליכוד , צומת , מפד"ל ומולדת .
מי בעד הצעת הסיכום כפי שהביא חבר הכנסת מנע ?
בעד – 19 , נגד – 28 , נמנע אחד .
אני קובע שהצעת הסיכום שהביא חבר הכנסת דוד מנע לא נתקבלה .
אנחנו עוברים כעת להצבעה על הצעת הסיכום השנייה בנושא המצב בענף הבנייה והשלכותיו על הבנייה בגליל ובנגב ועל התעסוקה , בשם סיעות העבודה , מרצ , ש " ס וחד"ש , כפי שקרא כאן חבר הכנסת רפי אדרי .
מי בעד ?
מי נגד ?
בעד – 30 , נגד – 22 .
אני קובע שהצעת הסיכום שהביא חבר הכנסת רפי אדרי נתקבלה .
אנחנו עוברים לתחילת סדר-היום .
רבותי חברי הכנסת , הצעת ועדת הכנסת להקים ועדה לקידום מעמד האשה , על-פי סעיף 17 לתקנון הכנסת .
יציג את ההצעה יושב-ראש ועדת הכנסת , חבר הכנסת חגי מירום .
בבקשה .
סליחה , זו ועדת משנה ?
תודה רבה ליושב-ראש ועדת הכנסת , חבר הכנסת חגי מירום .
חבר הכנסת מצא , יש לך איזו הערה ?
בבקשה .
תקבלו את הדברים בהומור המתאים .
תודה רבה לחבר הכנסת מצא .
חברת הכנסת דליה איציק , בבקשה .
תודה .
אני מבקש להבהיר לחברי הכנסת : יש כאן רשימת דוברים על הצעת ועדת הכנסת להקים את הוועדה המיוחדת הזאת .
לרשות כל דובר יעמדו שלוש דקות .
אני אומר את הדברים האלה כהערה לחברת הכנסת דליה איציק : עדיין לא סגרנו את הרשימה .
אם יש כאן מישהו שמעוניין לנאום ולהביע את דעתו , הבמה תוכל לעמוד לרשותו במשך שלוש דקות תמימות , לכן לא אאפשר כאן הערות ביניים נוספות .
מי שרוצה יכול להירשם , וידבר במסגרת הזמן שמוקצבת לו .
ראשון הדוברים – חבר הכנסת אביגדור קהלני , כפי שאמרתי , שלוש דקות ;
אחריו – חברת הכנסת תמר גוז'נסקי .
מי שרוצה להירשם – נא להירשם אצל מזכיר הכנסת .
השרה יכולה בשעת דיון , לפי התקנון , לדבר בכל עת שהיא רוצה .
כשאת רוצה – תאמרי ואאפשר לך .
אני מבקש מחברות הכנסת לשבת .
זה פשוט מפריע לנואם .
כדאי גם לשמוע אותו , הוא מדבר בשבחכן ובזכותכן .
אני מבקש מכולן להתיישב .
אני מבין שהצילום הקבוצתי כבר נעשה ואפשר לשבת .
עוד מעט נעשה כאן עזרת נשים , מציע חבר הכנסת גולדשמידט .
אני מבקש לשבת .
תודה רבה לחבר הכנסת אביגדור קהלני .
רשות הדיבור לחברת הכנסת תמר גוז'נסקי , אחריה – לחברת הכנסת יעל דיין , ולאחר מכן – לחבר הכנסת יוסי כץ .
אני מבקש מאוד להקפיד על לוח הזמנים .
יש רשימת דוברים ארוכה , ולרשות כל דובר יעמדו שלוש דקות בדיוק .</text></doc><doc><name>מזכיר הכנסת ש' יעקבסון:</name><text>ברשות היושב-ראש , הנני מתכבד להודיע , כי הונחו היום על שולחן הכנסת –
לקריאה ראשונה , מטעם הממשלה : הצעת חוק הלוואות לדיור ( תיקון ) , התשנ"ג – 1992 .
לדיון מוקדם : הצעת חוק שירות המדינה ( גמלאות ) ( העלאת קצבה לעובדי משרד התקשורת לשעבר ) , התשנ"ג – 1992 , מאת קבוצת חברי הכנסת ;
הצעת חוק לימוד חובה ( תיקון – ביטוח תאונות אישיות ) , התשנ"ג – 1992 , מאת חברי הכנסת ש' יהלום וא' בורג ;
הצעת חוק לתיקון פקודת התעבורה ( סייג למתן רשיון לקטין ) , התשנ"ג – 1992 , מאת חבר הכנסת שאול עמור ;
הצעת חוק ייבוא בשר ( תעודת הכשר ) , התשנ"ג – 1992 , מאת חבר הכנסת שאול יהלום ;
הצעת חוק לאיסור ייבוא בשר טרף , התשנ"ג – 1992 , מאת חבר הכנסת שמואל הלפרט ;
הצעת חוק הרשויות המקומיות ( ריבית והפרשי הצמדה על תשלומי חובה של המדינה ) , התשנ"ג – 1992 , מאת חברי הכנסת י' ונונו ור' אלול ;
הצעת חוק שירות הקבע בצבא-הגנה לישראל ( גמלאות ) ( תיקון – מוסד מוכר ) , התשנ"ג – 1992 , מאת חבר הכנסת שאול יהלום ;
הצעת חוק מס רכוש וקרן פיצויים ( ביטול ) , התשנ"ג – 1992 , מאת חברי הכנסת ע' דראושה וט' אלסאנע ;
הצעת חוק לשכת עורכי-הדין ( תיקון – קיצור תקופת ההתמחות ) , התשנ"ג – 1992 , מאת קבוצת חברי הכנסת ;
הצעת חוק מס רכוש וקרן פיצויים ( תיקון – שיעור וסייגים ) , התשנ"ג – 1992 , מאת חבר הכנסת סאלח טריף ;
הצעת חוק הסדרים במשק המדינה ( היטלים וארנונה ) ( תיקון – היטל קליטה ) , התשנ"ג – 1992 , מאת חבר הכנסת דן תיכון ;
הצעת חוק החברות הממשלתיות ( תיקון – סייג להגדלת דירקטוריונים ) , התשנ"ג – 1992 , מאת חבר הכנסת סילבן שלום ;
הצעת חוק הגנת השכר ( תיקון – מס ארגון ) , התשנ"ג – 1992 , מאת חבר הכנסת דן תיכון ;
הצעת חוק מבקר המדינה ( תיקון – ועדת משנה ) , התשנ"ג – 1992 , מאת חבר הכנסת דן תיכון ;
הצעת חוק הנכים ( תגמולים ושיקום ) ( תיקון ) , התשנ"ג – 1992 , מאת חברת הכנסת נעמי חזן ;
הצעת חוק השיפוט הצבאי ( תיקון – בית-משפט לתאונות אימונים ) , התשנ"ג – 1992 , מאת חבר הכנסת רענן כהן ;
הצעת חוק הביטוח הלאומי ( תיקון – ביטוח אבטלה ותמריץ תעסוקה ) , התשנ"ג – 1992 , מאת חבר הכנסת דוד מנע ;
הצעת חוק העסקה שווה , התשנ"ג – 1992 , מאת חבר הכנסת דוד מנע ;
הצעת חוק עובדים זרים ( העסקה שלא כדין ) ( תיקון – איסור העסקה במוסד ממלכתי ורכישה מכספי ציבור ) , התשנ"ג – 1992 , מאת חבר הכנסת דוד מנע .</text></doc><doc><name>אברהם בורג (יו"ר ועדת החינוך והתרבות):</name><text>אדוני היושב-ראש , כנסת נכבדה , אני מתכבד להודיע בשם ועדת החינוך והתרבות על רצונה שיחול דין הרציפות על הצעות החוק הבאות : 1 .
חוק לימוד חובה ( תיקון מס' 20 ) , התשנ"ב – 1992 , אשר פורסמה בהצעות חוק 2127 ;
2 .
חוק להסדר ההימורים בספורט ( תיקון מס' 3 ) , התשנ"א – 1990 , אשר פורסמה בהצעות חוק 2027 .
הצעות החוק האמורות נדונו בקריאה ראשונה בכנסת השתים-עשרה והועברו לוועדת החינוך והתרבות .
כידוע , אם בתוך שבועיים לא תציע סיעה שדין הרציפות לא יחול על ההצעות , תמשיך ועדת החינוך והתרבות לדון בהצעות .</text></doc><doc><name>יהושע מצא (הליכוד):</name><text>האם הרשימה פתוחה או סגורה ?
אדוני היושב-ראש .
כן , אני רוצה להעיר רק הערה אחת בשם הסיעה .
ראשית , אנחנו מברכים על המשא-ומתן שהתקיים , וברוח חיובית הגענו להקמתה של ועדה למעמד האשה .
יושב-ראש ועדת הכנסת שכח לציין , שזו הוועדה היחידה והראשונה שבה הגברים במיעוט .
חשוב לציין זאת .
עם זה , ההודעה שלנו היא לגבי החילופין לכשייעשו וכאשר נציגת הליכוד תשמש יושבת-ראש הוועדה : אם יחול איזה שינוי פנימי אצלנו , נביא זאת לאישור ועדת הכנסת , וזאת בהסכמתו של היושב-ראש כבר מעתה .
דליה , כשיש לנו גבר כמוך ?
אל תשכחי שאת שרה ויש לך פריבילגיה .
מרד הנשים כבר מול עינינו .</text></doc><doc><name>תמר גוז'נסקי (חד"ש):</name><text>אדוני היושב-ראש , חברי הכנסת , שמענו השבוע על הבהלה לדירות שהיתה בדימונה .
הבהלה הזאת לדירות מוסברת במחיר הנמוך שהוצע על-ידי משרד השיכון ובתנאים המשופרים ביותר , לרבות משכנתה גבוהה מאוד , שמכסה כמעט את כל מחיר הדירה , שהוצעו לזכאים המבקשים לרכוש דירות מהמלאי המצוי בדימונה .
קודם כול , אני רוצה לברך על ההחלטה הזאת – לשווק את הדירות .
אני חושבת שעדיף שהדירות אכן יימכרו במחיר זול , כלומר מסובסד על-ידי המדינה , משיישארו סגורות , ובהדרגה ייהרסו , יבזזו אותן וכו' .
אבל דווקא הדוגמה הזאת של דימונה מעוררת הרבה מאוד מחשבות לגבי השאלה של פתרון מצוקת הדיור , אם בנגב ואם במקומות אחרים .
כוונתי לכך , שכאשר דובר בזמנו על בנייה ציבורית , הכוונה היתה ליצור בנייה שתהיה בהישג ידם של בעלי הכנסות בינוניות ונמוכות .
כי במצב הקיים היום , בעלי הכנסות בינוניות ונמוכות , אפילו כאשר שני בני הזוג עובדים , בדרך כלל אינם יכולים לרכוש דירה במקום שבו הם מתגוררים ובו השיגו גם עבודה .
לכן השאלה העומדת היום היא , כיצד להעביר את הניסיון החיובי הזה של דימונה גם למקומות אחרים .
כוונתי להמשך בנייה ציבורית , להמשך הבנייה המאפשרת לאנשים עובדים , המשתכרים שכר בינוני ומטה , לרכוש דירה , בלי ליצור מצב שבו הזוג הצעיר או המשפחה הצעירה מסתבכים בהחזר המשכנתה .
מהניסיון ידוע , שבתנאים הקיימים היום , לא רק אלה שנטלו משכנתאות במחצית הראשונה של שנות ה - 80 נקלעו למצוקה קשה , אלא גם היום , אזרחים שנטלו משכנתה ואינם מסוגלים להחזיר אותה , מגיעים כעבור שנה , שנתיים , שלוש שנים , למצב שבו הם נאלצים למכור את הדירה ולהחזיר את ההלוואה לבנק , משום שסכום החוב הנצבר שלהם גבוה ביותר .
בהקשר זה אני רוצה להדגיש במיוחד את הבעיה הקיימת היום בגוש-דן , ובמיוחד בשכונות שבפרברי תל-אביב והערים הסמוכות .
המצב היום הוא כזה , שגם מי שמוכר כמשפחה במצוקה ומקבל עזרה בשכר דירה , העזרה הניתנת לו מוגבלת בזמן ואיננה מתמדת .
פירוש הדבר , שאם משפחה כזאת קיבלה עזרה , נניח לשנה , והשנה הסתיימה – ואני אומרת זאת על סמך דוגמה קונקרטית שאני מכירה – הרי אחרי שנה אין לה שום פתרון .
אין לה שום פתרון , משום שאם היום שכר הדירה בדירה קטנה מאוד בתל-אביב הוא , נניח , בסביבות 700-800 שקל , ואם הסיוע היה בגובה של 300 או 400 שקל , המשפחה איכשהו , עם הכנסה של 1,500 שקל , יכלה לשלם את שכר הדירה .
אבל כאשר הסיוע איננו , אין אפשרות למשפחה הזאת לשלם שכר דירה .
פירוש הדבר , שהנושא של מחוסרי דיור שחשבנו שאולי כבר אינו קיים , שאולי הוא נפתר , שאולי הקמת שכונות הקרוונים פתרה אותו – הנושא הזה קיים ועומד על סדר-היום לרבבות .
למשפחות אין היום אפשרות לשלם את שכר הדירה , ואין להן אפשרות ליטול את המשכנתאות המוצעות .
בהקשר זה אני רוצה להדגיש גם את בעיית המשפחות חסרות הדיור , שקיבלו בינתיים אפשרות לגור בקרוונים , וגם הן נתקלות בבעיות קשות מאוד .
שכר הדירה מוצמד ועולה ומגיע כבר היום ל - 560 שקל לחודש , סכום המתקרב כמעט לשכר הדירה בדירה רגילה .
השאלה היא , האם זאת היתה בכלל הכוונה , שהמשפחות האלה ישלמו שכר דירה גבוה כל כך ולא יוכלו לחסוך את הכספים .
לפני כחודשיים שיגרתי למשרד השיכון הצעה , שיראו במשפחות המתגוררות באתרי הקרוונים , משפחות חסרות דיור – אחרת , מדוע הן הגיעו לאתרים האלה ?
במקום שייקחו את שכר הדירה הזה , יעבירו את התשלומים האלה לקרן חיסכון , ובעזרתה , אחר כך , וגם בעזרת משכנתה , יוכלו להתחיל לפחות לפתור את בעיית הדיור שלהם .
לצערי הרב , ההצעה הזאת לא נפלה על אוזן קשובה .
נכון לרגע זה , מה שקורה היום הוא , שכל המשפחות האלה , גם משפחות של חסרי דיור וגם של
הצעתי את ההצעה הזאת לפני כחודשיים-שלושה חודשים למשרד השיכון , והיא נשארה באוויר .
לדיירי אתרי הקרוונים , שהיו פתרון בעייתי מלכתחילה , נכון לרגע זה , מה בעצם הוצע להם ?
וזה נכון בכל מקום : בעצם לא מוצע להם דבר .
לדיירי הקרוונים , שבכניסה לאתריהם מוצב שלט יפה מאוד : " דיור זמני " , לא מוצע שום פתרון .
לא מנהלים אתם שום משא-ומתן , לא מדברים אתם , לא מציעים להם דבר .
אומרים : נפשיר קרקעות .
זאת ההצעה שנשמעת בחלל האוויר : תהיה הפשרת קרקעות .
אבל הפשרת קרקעות למי ?
מי יקבל את הקרקעות המופשרות האלה ?
יוכלו לקבל אותן , אני מניחה , קבלנים שילכו למכרזים , או אולי לשכונות מסוימות , כמו " בנה ביתך". מדובר שוב במשפחות המסוגלות לממן את הבנייה הזאת , או בקבלנים שיבנו לצורך הפקת רווחים באתרים שהם , אבל הפתרון של הבנייה הציבורית מצוי בתחום שונה לחלוטין משאלת הפשרת הקרקעות .
הדבר האחרון שרציתי להעלות הוא הבעיה הקשה מאוד , ההולכת ומחמירה , של מצוקת הדיור של האוכלוסייה הערבית בערים המעורבות , במיוחד ביפו .
אני רוצה לחזור ולהתריע על העובדה , שהתוכניות שכבר מתבצעות לפיתוח השכונות הערביות ביפו , עג'מי וג'בלייה , המכונה " מדרון יפו " , אינן מביאות בחשבון לחלוטין את הצרכים של האוכלוסייה הערבית במקום .
וכאן , שוב , אותה שיטה : מפרסמים מכרזים , ובמכרזים , מי שיש לו יותר כסף הוא זה שמקבל את הבית או את הדירה .
מתפרסמים מכרזים לשטחי בנייה .
והחמור ביותר – לא מוכנים לשריין שטחים לתושבים שגרים במקום .
אני חושבת שזו אחת השערוריות החמורות ביותר בתחום השיכון , ואם היא לא תיפתר , מצוקת האוכלוסייה הערבית ביפו בתחום הדיור תלך ותחריף .
תודה .
והראשונה שבה תהיה האשה יושב-ראש .
הן לא נבחרות כדי להיות נחמדות .
אדוני היושב-ראש , חברי הכנסת , חברותי , חברות הכנסת , אני מצטרפת לברכות על הקמת הוועדה לקידום מעמד האשה .
החדש במציאות של ימינו הוא , שהיום מדברים יותר על בעיות אפליית האשה לרעה בעבודה , בחברה ובמשפחה .
יש היום יותר חוקים האמורים להגן על האשה בעבודה , בחברה ובמשפחה .
אבל מה שחסר מאוד , וזאת משימתה של הוועדה , הוא קידום מעמד האשה בפועל .
עלינו להביא לכך שחוקים יתגשמו , שיהיה יישום של החוקים והם לא יישארו אות מתה בספר החוקים .
אם נקבע בחוק שמשלמים שכר מינימום – שישלמו לנשים לפחות שכר מינימום .
אם יש חוק נגד אלימות במשפחה – שיקצו את הסכומים הדרושים להעסקת עובדים סוציאליים כדי שאפשר יהיה ליישם את החוק הזה .
היישום – זאת הבעיה שלנו , וזאת צריכה להיות המשימה של הוועדה .
הוועדה לקידום מעמד האשה צריכה להביא לבית הזה את הזעקה של הנשים הסובלות .
אולם באותה מידה היא צריכה להביא למשכן את קולן של הנשים הלוחמות .
בהזדמנות זו אני רוצה לברך את ארגוני הנשים , הגדולים והקטנים , את כל הקבוצות , את כל המסגרות שלוחמות ונאבקות לשוויון , שלוחמות ונאבקות נגד אלימות כלפי הנשים .
אני שולחת ברכה חמה לנשים בדיר-חנא , לפועלות הטקסטיל שהשיגו תקדים בזה שהן נאבקו על שכר מינימום .
אני רוצה לשלוח ברכה למחלקות הדואר , המסרבות להיות עובדות ללא זכויות .
אני רוצה לשלוח ברכה לנשים , שלאחר פרסום גזר-הדין בעניין משפט שמרת לא ישבו בבית אלא יצאו והפגינו .
ואני רוצה לברך את כל הגברים , המודעים לחשיבות קידום מעמד האשה לחיי המשפחה , לחיי החברה , למדינת ישראל , המצטרפים ונותנים יד לקידום שוויון האשה .
חברי הכנסת , בזמן הקצר העומד לרשותי ברצוני להדגיש , שנוסף על הנושאים שבהם מדובר – שוויון בעבודה , שוויון בתפקידים , שוויון בקידום בעבודה – חייב להתנהל מאבק על הגנת נשים ונערות מפני אלימות , הקמת מקלטים נוספים לנשים מוכות , על הגשמת הבטחות והחלטות של הכנסת בנושא הזה .
אני מבקשת להדגיש את הנושא של שיפור המצב בתחום הנישואים והגירושים והחשיבות של הנהגת נישואים וגירושים אזרחיים .
חברי הכנסת , כל עוד ייאלצו נשים במדינת ישראל לעבור את שבעת מדורי הגיהינום של בתי-הדין הרבניים בכל התחום של הגירושים – כל מה שייעשה , כל התיקונים שייעשו לא יועילו .
במדינת ישראל בשנות ה - 90 , חיוני שיונהגו נישואים וגירושים אזרחיים , בצד הנישואים והגירושים הדתיים הקיימים בה .
אני מאחלת לוועדה הצלחה .
התוכנית מתבצעת או לא מתבצעת ?
מחר יש דיון .
אדוני היושב-ראש , חברי הכנסת , העם הפלשתיני ועם ישראל משלמים כבר חצי יובל שנים את המחיר הנורא של הכיבוש .
בשבועות האחרונים שוב היו קורבנות , שוב נהרגו בשטחים , שוב היינו עדים לדם שנשפך .
המחיר הנורא של הכיבוש , המחיר בנפש , קשור גם בהסתאבות מוסרית של בני הנוער , של הצעירים הישראלים , שנתבעים-נדרשים , בתוקף הכיבוש הנמשך , להיות כובשים .
אמר פה חבר הכנסת חיים אורון , שאנשי " יש גבול " מגלים חולשה .
אני חושבת שהם מגלים אומץ-לב אזרחי .
הם גילו אומץ-לב אישי כשהם קמו בפעם הראשונה בימי מלחמת לבנון ואמרו : די , אי-אפשר להמשיך , צריך לעשות מעשה אישי , וגם לפעמים , כשהצבא מתעקש , לשלם את המחיר .
אני חושבת שלצאת ולומר בגלוי שהמלך הוא עירום , שהכיבוש הוא נורא ואסור לתת לו יד , זאת לא חולשה , זה אומץ לב .
אמרה כאן חברת הכנסת לימור לבנת , שיש הוראות פתיחה באש .
ומה עושים לפי אותן הוראות ?
אביו של סמל-ראשון אלי אישה , איש יחידת " דובדבן " , שהתראיין בעיתון " חדשות " באוגוסט שנה זו , סיפר איך הרגו את בנו לפי אותן פקודות ברורות לפתיחה באש .
" אלי " , אמר אביו , " לא נהרג .
הוא נרצח בידי חבריו .
ביחידה היתה ידיעה על מחבלים חמושים , שמסתובבים באופן חופשי .
המחבלים האלה לא סיכנו אף אחד , לא היה קורה שום דבר אם היו מחכים עד הבוקר". ממשיך האב ואומר : " מי שרצח את אלי היה קצין מהיחידה שניצב לא רחוק ממנו .
הוא ראה אותו .
הוא לא הבין שזה חייל , כי הוא היה מחופש". מה עשה אותו קצין , על-פי אותן הוראות פתיחה באש ?
" הוא פתח לעברו בצרורות בליל ירח מלא .
הוא ירה בו בצרורות , פגע בו בחזה – חמישה כדורים .
הסמל שהיה אתו ראה שהקצין יורה , וגם הוא הצטרף לחגיגה .
הם פשוט קצרו אותו , והדבר שהכי מעצבן אותי " , ממשיך האב , " שהם הגיעו אליו אחרי שנפגע ונפל , והיה הפוך על פניו , ואז הם ירו בו עוד כמה כדורים כדי לוודא שהוא מת , ורק אחרי שהפכו אותו , הם גילו שזה הבן שלי". אלה הוראות הפתיחה באש , שעליהן מדברת חברת הכנסת לימור לבנת , וזאת מספר אב שסיפרו לו מה קרה .
מה לגבי יתר המקרים , שאיננו יודעים מה קרה בהם ?
החוברת של " יש גבול " , רובה ככולה אוסף של קטעי עיתונות מ " הארץ " , מ " חדשות " ומדוחות " בצלם". גם כאשר זה פורסם ב " חדשות " זה היה הסתה ?
אולי יציע מישהו לסגור את " חדשות"? גם כאשר זה פורסם ב " הארץ " זה היה הסתה ?
אולי יציע מישהו לסגור את " הארץ " ואת " בצלם " , ובכלל לשבור את המראה המראה לנו את פרצופו הנורא והאיום של הכיבוש שנמשך ואת המחיר שאנו משלמים בהשחתה המוסרית ?
חברי הכנסת , תנועת " יש גבול " , בחוברת שלה , אינה אומרת לאנשים מה לעשות .
היא מאגדת אנשים שהחליטו מה לעשות .
אבל תנועת " יש גבול " בחוברת שלה מספרת , שהיחידות המיוחדות של המסתערבים הרגו עד כה 95 בני אדם ופצעו אין ספור .
היא אומרת , שגם אם לאלה המשרתים בהן יש כיסוי חוקי , ההריגות מלוות ותלווינה אותם .
החוברת אומרת , שיש דברים חוקיים שאנשים הגונים אינם עושים , שיש יחידות שאנשים הגונים שאינם משאירים את המצפון בבית , יחד עם הבגדים האזרחיים , אינם מתנדבים לשרת בהן .
זו הבעת דעה , זו לא קריאה , זו לא הסתה .
אני חושבת , כי טוב שבמדינת ישראל יש אנשים אשר אומרים לבני הנוער : דעו לאן אתם הולכים .
אני זוכרת את ההפגנות לפני מלחמת לבנון , כאשר הזהרנו שהולכים להסתבכות נוראה .
והיה מי שלא רצה להקשיב ולא רצה לשמוע , והיה מי שהאמין כי מדובר רק ב - 40 קילומטר , ואתם יודעים את המחיר הנורא ששילמנו במלחמה הנוראה ההיא .
טוב שיש אנשים שאינם שותקים .
לדעתי , צריך להגן על הפצת החוברת של " יש גבול " , משום שדבריה דברי אמת .
אולם צריכים להגן על הפצת החוברת גם אלה שאינם מסכימים אתה , משום שאנו חיים במדינה דמוקרטית , שאני מקווה כי יש בה חופש דיבור .
צריך להגן על החוברת , משום שהיא מעוררת ויכוח .
והדבר האחרון : אני רוצה להצטרף לדברים החריפים שאמר כאן חבר הכנסת אורון בקשר למשטרה ולהשתוללות של בריוני כהנא .
לא ייתכן שבריוני כהנא , אחרי כל מה שעשו , אחרי כל מה שאנו יודעים עליהם , ממשיכים להסתובב חמושים , ממשיכים להכות ולהשתולל .
לפי מה שידוע לי , עברה חצי שעה עד שהגיעה ניידת עם שוטר אחד בלבד , ואז אנשי כהנא ברחו .
אני קוראת לממשלה , מאחר שהדברים פורסמו בתקשורת , ואפילו פניהם של הבריונים שתקפו ידועים , אני קוראת לשר המשטרה , להגיש נגדם תביעה משפטית .
חברי הכנסת , צריך וחשוב להגן על ביטחונה של מדינת ישראל , אך ביטחון לא יושג לא על-ידי מסתערבים ולא על-ידי יחידות מיוחדות .
ביטחון יושג רק בהסדר שלום ישראלי-פלשתיני , לא בהיגררות למלחמה בלבנון , לא במעשי דיכוי בשטחים , לא בירי , לא במחנות מעצר ובכל שיטות הדיכוי הנהוגות היום .
לכן אני מבקשת לקיים דיון בנושא זה במליאה .
מסכימה .</text></doc><doc><name>רפאל אלול (העבודה):</name><text>לפני כמה זמן הצעת את ההצעה הזאת ?</text></doc><doc><name>רחבעם זאבי (מולדת):</name><text>אדוני היושב-ראש , איפה השר שישיב ?
אלה דברים חשובים .
עובדים ישראלים ?
ישראל היא מדינה יהודית .
יש לך 24 מדינות ערביות .
ישראל היא מדינת היהודים .
אפשר לשאול אותך שאלה ?
הפסקת עבודה מאזורי יש"ע בישראל תפתור את הבעיה .
14 .
מה ההבדל ?
לא מובן מה הפריע לך בפנייה לנשות יש"ע .
חמש שנים הן נמצאות בחזית לאומית .
את בקואליציה ?
– ביקורת על דרעי , ביקורת על אלוני .
מי השר המשיב ?
איזה מין ממשלה זאת ?
מי משיב ?
זה קורה כל יום , כל שבוע מחדש .
מאז כוננה הממשלה הזאת אין שר שמשיב בצורה מסודרת .
אדוני היושב-ראש , חברי הכנסת הנוכחים , תנועת " יש גבול " עברה כל גבול כאשר הוציאה לאור חוברת על יחידות המסתערבים והפיצה אותה בקרב תלמידי בתי-הספר התיכוניים כהכנה לגיוסם לצה"ל .
כבר בגב השער של החוברת כתוב : " אם הינך מעוניין במידע נוסף או סיוע משפטי וכדומה – פנה אל 'יש גבול'". כלומר , יש בידי הארגון הזה מידע נוסף , שלא נכלל בחוברת , והם יספקו אותו למבקשים... הם מבטיחים גם " סיוע משפטי " – למי ועל מה ?
אנחנו מצויים במלחמה .
האינתיפאדה היא מלחמה נגד יהודים , שנפלו בה עד כה 130 ישראלים , ובתוכם שלושה דרוזים .
אנשי " יש גבול " רוצים לקבוע , שבמלחמה הזאת יהיו כללי משחק שונים לכל צד : הערבים דוקרים , שורפים ויורים , ואילו אנחנו – המותקפים – נגזור על עצמנו תלי תלים של סייגים ואיסורים .
איך אפשר יהיה לנצח במלחמה הזאת ?
זה מזכיר את המוסר ההוטנטוטי של המפלגה הקומוניסטית , שתמכה בשלטון רודני בדיקטטורה האדומה , ושראתה ברוצח סטלין את " שמש העמים " , ואשר שתקה על הגליות עמים ומחנות ריכוז , ותבעה לקיים אצלנו דמוקרטיה אדוקה .
אינני יודע מי הם חברי תנועת " יש גבול " , מה הן מטרותיה ומי מממן את פעולותיה .
דומני שפעם הם יצאו לסביבות קלקיליה וסימנו את " הקו הירוק " הזכור לדיראון .
זו היתה הפגנה לגיטימית , אף-על-פי שמטרתה שגויה , מאחר שהם רוצים לחזור לגבולות של טרם 1967 , גבולות שאבא אבן קרא להם " גבולות אושוויץ " , גבולות שמהם ירו ופשטו על הבטן הרכה של ישראל , ואשר הכנסת היתה בהם בטווח של נשק קל .
מטרתם היתה שגויה , אבל הפגנתם לגיטימית .
הם מביאים בחוברת " עובדות " על-פי " תחקיר 'בצלם'". כלומר , מישהו רשם את מה שאמר לו ערבי .
אין בתחקיר הזה תגובת צה"ל וזרועות הביטחון .
הם לא חקרו את הצבא ולא יכולים לחקור אותו .
הם רק שופר יהודי לטענות של ערבים וללוחמה פסיכולוגית ותעמולתית של אש"ף והארגונים האחרים .
הביאו בחוברת סיפורים שמהימנותם מפוקפקת , ואולי גם חריגים .
אבל נניח שכל הכתוב הוא נכון , האם זו תדמיתן של היחידות האלה ?
אדוני סגן השר , איך אתה תשיב לי כשאתה לא מקשיב לי מהתחלה ?
לא אכפת לי מי אשם .
אכפת לי שסגן שר מייצג פה ממשלה נפוחה עם הרבה סגני שרים , עם שרת חינוך עם שני סגנים , והוא לא מקשיב למה שרוצים להגיד לו , אבל יש לו נאום תשובה מוכן .
האם זו תדמיתן של היחידות האלה ?
לשיטתם של אנשי " יש גבול " , אפשר לדלות סיפורים בכל חיל ובכל עוצבה , לפרסם אותם ולהמליץ לצעירים שלא לשרת במסגרות הללו , לא בחיל האוויר , לא בחיל הים , לא בצנחנים , לא בחיל הרגלים ואפילו לא בשק"ם .
זה חינוך לסרבנות והסתה כנגד צה"ל .
אומנם הם יכולים להסתמך על שרת החינוך , שאמרה על סרבני השירות בשטחים , שהם " בעלי נשמה גדולה " .
לא יהיה אפשר לקיים את צה"ל ולהגן על המדינה בנורמה הזאת של סרבנות והשתמטות .
יגאל אלון אמר על משתמטים אידיאולוגיים כאלה , כי " פציפיזם הוא טפילות , החוסה בחסותם של אלה שמהם היא מסתייגת ועל קורבנם היא חיה .
בנסיבות כשלנו אין לך דבר הומניטרי יותר מהסתכנות עצמית ומודעות להגנת חיי אדם , קל וחומר להגנת עם שלם " .
החוברת מציגה את יחידות המסתערבים " שמשון " ו " דובדבן " ככנופיות מזוינות הפועלות לפי חוקי ג'ונגל , יורות ככל העולה על רוחן ומעלות על כוונות כלי נשקן מטרות מזדמנות וחפות מפשע , ועם זה נהנות מהגנת הממסד .
ייתכן שקרו חריגים , אבל הם בטלים בשישים , בטלים באלף .
לא תמצאו בעולם צבא שלוחם בטרור והוא כל כך מאופק ומוסרי .
לא תמצאו צבא שלוחם בטרור וידיו כל כך נקיות .
אני מכיר מקרוב את מלחמת הצרפתים באלג'יר , כי ביקרתי אצלם בזמן המרד ;
של הבלגים בקונגו , כי הייתי שם ;
של האתיופים , כי הייתי שם ;
של מדינות מרכז-אמריקה ודרום-אמריקה , כי הייתי שם ;
והייתי גם בפלשתינה ( א"י ) כאשר הבריטים לחמו במרד הערבי .
אף לא אחד מהם מתקרב לאיפוק , למוסר ולאורחות הלחימה של צה"ל .
המסתערבים הם חיילים מתנדבים , הפועלים בתנאים קשים ביותר , נתונים בסכנות איומות .
הם לוחמים בהקרבה ובאומץ כדי שהעם הזה יחיה .
הם ראויים לתודת האומה ולהוקרה , ולא לחוברות משטמה ושטנה .
כאשר פעלנו כנגד יישובים ערביים מתפרעים יצאו יפי-הנפש שבקרבנו כנגד העונש הקולקטיבי וטענו על אי-מוסריותו .
כאשר כוחותינו מטפלים במטרות-נקודה על-פי מודיעין – גם זה איננו מוסרי .
לשיטתם של " שלום עכשיו " , " יש גבול " , " בצלם " , ר " צ ודומיהם , שכולם הם אותו דבר בשינוי השם : יהודי מת , יהודי שרוף , יהודי דקור – זה מוסרי ;
יהודי מתגונן , יהודי הודף , יהודי שיורה – זה בלתי מוסרי , ויש להוקיעו .
באנו לארץ-ישראל , לארץ אבותינו , כדי לחיות בה ולא כדי להתאבד בה .
אנשי " יש גבול " אינם מבינים ואינם זוכרים , שהטרור הערבי נגדנו לא התחיל ב - 1967 .
הוא גם לא ייפסק אם ניסוג , חלילה , מאזורי יהודה , שומרון ועזה .
הטרור נגדנו ייפסק אם לא נהיה בארץ-ישראל , גם לא בתל-אביב , באשקלון , בצפת ובבאר-שבע .
ומפני שנגזר עלינו לחיות עם טרור – נילחם בו בכל הדרכים , וגם עם יחידות מסתערבים , כי " בתחבולות תעשה לך מלחמה". תודה , אדוני .
מסכים .</text></doc><doc><name>רענן כהן (העבודה):</name><text>השר הגיע , השר ישנו .
אדוני היושב-ראש , אני רוצה להודות לך ולחברת הכנסת מאור שאפשרה לי להקדים את דברי .
יש כאן קבוצה גדולה שאני צריך לארח אותה .
אני מודה על שאפשרתם לי להביע את עמדתי .
אני זוכר , מילדותי , את קריאתו של דוד בן-גוריון , זיכרונו לברכה , לרדת אל הנגב .
חזונו היה להפוך את המדבר השומם הזה , את הארץ הלא-זרועה לארץ פורחת שבה ילדים משחקים , התעשייה משגשגת וחלק גדול מאוד של היישוב העברי גר בו .
דוד בן-גוריון חשב על האפשרות של עלייה המונית אשר תצטרך לגור באזורים הלא-מיושבים של הארץ .
קסם חזונו של דוד בן-גוריון לא פג .
יישובי הנגב , גם אם עדיין אינם רבים , הוקמו רובם ככולם על-ידי תנועת העבודה ולא על-ידי מפלגות הימין .
הגליל , מבחינתנו , לא שונה מהנגב .
גם אם צריך לחזק את היישובים , הסכנה שלא יהיה רוב יהודי בגליל היא אמיתית .
חבל שאין לי זמן להביא נתונים .
בנפת עכו , למשל , כ - 75 % מכלל התושבים אינם יהודים .
זה מפריע לי , כי אני רוצה מדינה עם רוב יהודי , ואני רוצה לחיות עם האוכלוסייה הערבית בכבוד הדדי , באמונה וברצון .
אמרתי מה אני רוצה .
אמרתי גם דברים נכונים וטובים
במדינת ישראל יש אוכלוסייה יהודית ואוכלוסייה ערבית , ונפל בגורלן לחיות יחד .
חייבים לעשות הכול כדי לחיות יחד .
ציינתי עובדה .
על עובדה אין מתווכחים .
כשהליכוד דיבר על ייהוד הגליל , הוא בעצם לא עשה מאומה .
אני מציע לך ללמוד את העובדות ואחר כך לבוא לכאן .
אני מציע שתלמד את העובדות .
גם בגליל – רובם של היישובים הקיבוציים , הכפריים וההתיישבות הביטחונית לאורך הגבולות , אל תשכחו , חברי הליכוד , הוקמו על-ידי תנועת העבודה .
הימין לא ילמד אותנו מה היא התיישבות ציונית .
אני מוכרח גם לומר , שמחשבתו של חבר הכנסת שרון – חבל שהוא לא נמצא כאן – לפזר או לדאוג שהאוכלוסייה תהיה הבסיס לפיתוח הגליל והנגב , ביסודה היא נכונה .
הבעיה היא , שהוא והממשלה הקודמת , הליכוד , לא עשו אפילו חצי עבודה .
במקום חשיבה כוללת ופעולה מתואמת המביאה בחשבון את כל המרכיבים , בנה שרון אלפי דירות ולא דאג בו זמנית גם ליצירת מקומות תעסוקה .
את הכספים הרבים שהושקעו ביהודה , בשומרון ובחבל-עזה , היה צריך להשקיע באופקים , בדימונה , בבאר-שבע , בעכו , בכרמיאל , בנצרת-עילית ובנצרת העיר .
את זה לא עשיתם .
זו ההתיישבות הציונית האמיתית שאתם מרבים לדבר עליה , אבל אתם רחוקים מלעשות אותה .
15 שנים הייתם בשלטון ולא ניצלתם את הזמן כדי לפתח את הגליל ואת הנגב , ולכן העם לא נתן בכם אמון בבחירות .
היום אנחנו , מפלגת העבודה , צריכים לתקן את השגיאות שאתם עשיתם .
יש לנו בעיה אמיתית .
ירשנו מהממשלה הקודמת אלפי דירות שאין להן דורש .
גם אם תהיה דחיפות לרכוש את הדירות הללו מהקבלנים , השאלה היא מה עושים אתן – לתת להן לעמוד כאבן שאין לה הופכין ולזרוק כל-כך הרבה כספי מדינה , או לתת אותן לאנשים שרוצים לרכוש אותן גם בסכומים קטנים יותר מאלו שבהם רכשנו אותן .
התחושה תהיה , שאיש אינו רוצה לגור בערים אלה , ואנחנו חייבים לעשות הכול כדי למכור את הדירות האלה לכל דורש באזורים שבהם הדירות נבנו .
יושב כאן סגן שר השיכון והבינוי , חבר הכנסת רן כהן .
אנחנו חייבים גם לחשוב אחרת לגבי החיילים המשוחררים .
לא יעלה על הדעת , שזוג צעיר או חייל משוחרר יוכלו לרכוש דירה בסכום של 100,000 דולר .
מאילו מקורות הם יביא את הכסף הזה ?
אנחנו חייבים למצוא דרך כדי להבטיח שהזוג הצעיר והחייל המשוחרר יוכלו לרכוש דירה בתנאים סבירים .
שמעתי את שר האוצר , שדיבר על מקורות מימון ועל התקציב , שיביא ישועה למדינת ישראל .
אני חוזר ומודיע מעל במה זו , שאם לא נוסיף מיליארד או 2 מיליארדי שקלים למאבק באבטלה , ולא נדאג לתעסוקה לכל המובטלים , כפי שהליכוד ירד מהשלטון , גם אנחנו נרד מהשלטון .
לכן אני פונה לשר האוצר ומבקש ממנו – נכון שהגירעון קטן הרבה יותר מזה שהיה בשנה החולפת , אבל צריך לדאוג שתהיה תעסוקה לעם ישראל , ואם תהיה תעסוקה לעם ישראל , הרי הדברים ייראו אחרת .
תודה רבה .
אם היושב-ראש יסכים .</text></doc><doc><name>שר האנרגיה והתשתית א' רובינשטיין:</name><text>באתי מתוך רצון לשמוע את חברת הכנסת תמר גוז'נסקי .</text></doc><doc><name>רפאל אדרי (העבודה):</name><text>אדוני היושב-ראש , חברי הכנסת , ענף הבנייה היה מאז ומתמיד ענף מוביל , ובכל מדינה מודרנית הוא מהווה ענף מרכזי , אך לצערי , בשנים האחרונות חל שינוי דרסטי בכל מה שקשור בתפיסה של ההיערכות .
נעשו שגיאות רבות , שגיאות שעולות למדינה במיליארדים של שקלים , כאשר מצד אחד אנחנו מדברים על מחסור של חצי מיליון שקל לספרייה בנתניה – וכאן אנחנו הולכים לשלם מעל מיליארד שקל פיצויים .
המדינה שילמה עד היום 6 מיליארדי שקל מיותרים לקבלנים , והיא תשלם עוד כ - 2.5 מיליארדים בשנה הקרובה .
צר לי על כך שלא נוצלו השנים האחרונות לארגון הענף , להיערכות שונה , ודווקא בשנתיים האחרונות , של עלייה גדולה , הענף הזה היה צריך לפעול אחרת מבחינת תיעושו , מבחינה טכנולוגית וגם מבחינת מדיניות המקרקעין .
גם היום דירה במדינת ישראל היא מצרך יקר , ואם יש מבצעים בדימונה ובאזורי פיתוח , זה לא אומר שדירה תהיה בטווח הקרוב בהישג ידם של עולים חדשים וזוגות צעירים , שכל זוג צעיר וכל עולה חדש יוכל לבוא ולומר : אני יכול לקנות את הדירה .
מחיר דירה היום – דירה ממוצעת , לא דירת יוקרה – הוא מעל 300,000 שקל , דירה לזוג צעיר , לא באזור פיתוח .
אני מדבר על שכונה בבת-ים , על שכונה בנתניה , כאשר כולנו יודעים מה ערכה של המשכנתה וגם ההחזר של אותה הלוואה שהזוג או העולה החדש נוטל על עצמו .
מרכיב הקרקע במחיר הדירה נע בין 30 % ל - 55 % . אם נוסיף על כך 18 % מס ערך מוסף , אגרות לעיריות , ואם נוסיף גם את המסים העקיפים , נגיע לכך שמרכיב הקרקע , לרבות המסים , מגיע ל - 63 % , כאשר מחיר הבנייה הוא 37 % בלבד .
הווי אומר , למדינה , לממשלה יש שליטה על 63 % ממרכיבי מחיר הדירה .
אם נפעל אחרת , בשיטות אחרות ובהיערכות שונה , אפשר להוזיל את המחירים , אם לא ב - 63 % – לפחות ב - 20 %– 25 % . כן , אנחנו יכולים לעשות זאת .
היום מועסקים בענף , לרבות בתעשיות העזר , כ - 180,000 איש .
105,000 מהם ישראלים .
אני צופה שבחצי שנה הקרובה ייפלטו מהענף כ - 10,000 עובדים , ובתוך שנה מעל 20,000 עובדים .
אני מדבר על עובדים ישראלים בלבד .
איני יודע אם סגן שר הבינוי והשיכון ואם שר השיכון מודעים לכך שבתוך שנה ייפלטו מענף הבנייה 20,000 עובדים .
ישראלים .
בשנתיים האחרונות נוספו בענף הבנייה 35,000 עובדים ישראלים .
בקרב 180,000 העובדים היום בענף , לרבות בתעשיות העזר , כ - 82,000 הם עובדים מהשטחים ורק 98,000 ישראלים .
בענף הבנייה פרופר יש 55,000 ישראלים .
כ - 40,000 עובדים בתעשיות העזר .
כל היתר הם מהשטחים .
מחיר הקרקע הוא היום גורם דומיננטי במחיר הדירה .
כפי שאמרתי , הקרקע היא למעשה בשליטת מדינת ישראל .
91 % מכל הקרקעות במדינה שייכים לממשלה .
מדוע אנחנו , כוונתי : המדינה , לא תהיה זו שתקבע מחירים שונים , כדי שזה ישפיע גם על הקבלנים וגם על בעלי הקרקעות , ואז נוכל למתן את מחירי הדירות ?
נכון שמחירי הדירות ירדו ריאלית ב - 2 .5 % בארבעת החודשים האחרונים .
אבל אל נשכח שבראשית שנת 1992 הם עלו ב - 7 %– 8 % . לכן , למעשה אין ירידה במחירים .
יש עלייה ריאלית של 4 .5 % – 5 % .
הצרכים של המדינה לזוגות הצעירים – 24,000 יחידות דיור ;
לעולים חדשים , בהנחה שיגיעו 90,000-80,000 – עוד 12,000 יחידות דיור , יחד 36,000 יחידות דיור .
נראה שאלה הם הצרכים המדויקים של המדינה .
אם בשנת 1991 הגיעו התחלות הבנייה ליותר מ - 80,000 יחידות דיור , ב - 1993 יגיעו ההתחלות ל - 38,000-36,000 יחידות דיור .
היום מדברים על הפסקת הבנייה .
אני לא יודע אם הבנייה אכן הופסקה , חוץ מאשר לגבי התחייבויות שניתנו וחוזים שנחתמו – והמדינה הולכת לשלם יותר ממיליארד שקל .
לדעתי ניתן לפעול אחרת , בצורה שונה , ולא לשלם פיצויים .
תקציב המדינה מצביע אומנם על תשלום של 243 מיליון שקל ב - 1993 .
ההערכה שלי , כפי שאמרתי – יותר ממיליארד שקל .
מדוע לא נעשה אחרת ?
מדוע לא ננהג בתבונה ?
מדוע לא נקרא לאותם קבלנים ונאמר להם : רבותי , אין לכם חוזים ?
מי שיש לו חוזים נקרא ונאמר לו : נפרוס את הבנייה לשלוש או לארבע השנים הקרובות .
אם נעשה זאת , גם יהיו למדינה דירות והיא לא תצטרך לשלם פיצויים מיותרים .
למשרד הבינוי והשיכון יש היום הזדמנות להנהיג מדיניות שונה .
מאחר שהוא הולך למיתון בענף הבנייה , צריך לשנות את המדיניות שלו ולהתחיל לנקוט צעדים שונים , בתכנון לטווח הארוך ולטווח הקצר בכל מה שקשור למדיניות המקרקעין , בכל הקשור לרישוי ולאיחוד כל הפונקציות , כי אף שהיום מרוכזות חלק מהפונקציות במשרד הבינוי והשיכון , עדיין מפוזרות פונקציות רבות במשרדים שונים .
מדברים על תיעוש .
אנחנו רחוקים מלתעש את הענף .
עדיין מייצרים את האלמנטים הכבדים מחוץ לאתרים .
אין מקום עוד לבנייה טרומית במדינת ישראל .
זמנה חלף .
יש היום צורך בתיעוש הענף , ולא מחוץ לאתר .
אדוני היושב-ראש , לכן יש טעם שהכנסת תיתן את דעתה על נושא זה , כדי שנוכל להציע דירה במחיר זול יותר גם לזוג הצעיר וגם לעולה החדש , וזאת לא בצעדים דרסטיים .
אמרתי : מדיניות מקרקעין , תיעוש הבנייה , נושא של המיסוי העקיף והישיר וגם הנושאים הטכנולוגיים של תעשיות העזר .
תודה רבה , אדוני היושב-ראש .
אדוני היושב-ראש , חברי הכנסת , אני מתכבד להגיש הצעה לסיכום הדיון בנושא : המצב בענף הבנייה והשלכותיו על הבנייה בגליל ובנגב ועל התעסוקה – בשם סיעות העבודה , מרצ , ש " ס וחד"ש .
1. הכנסת רושמת לפניה את הודעות שר הבינוי והשיכון וסגנו בנושא , ומחייבת הפסקת הבנייה באזורים רוויי דירות ריקות והפניית המשאבים ליצירת מקומות עבודה למובטלים .
2. הכנסת מציינת , כי הממשלה הקודמת בזבזה משאבים בסך מיליארדי שקלים , שהושקעו בבניית עשרות אלפי דירות שאין להן ביקוש , בשטחים ובמקומות אחרים .
3. הכנסת מביעה את דאגתה על הסכנה של הרחבת הפיטורים של עובדי בניין בשנה הקרובה וקוראת לשרי השיכון , האוצר והתעשייה והמסחר להפנות את מאמצי הבנייה למבני תעשייה ולמבני ציבור חיוניים ולבנות דירות לזוגות צעירים ולחסרי דיור באזורים שבהם קיימת מצוקת דיור , לרבות של האוכלוסייה הערבית .
4. הכנסת קוראת לממשלה לנצל את שנת 1993 ולפעול לארגון ענף הבנייה , לתיעושו ולייעולו ולקביעת מדיניות מקרקעין שונה ותוכניות לטווח הארוך והקצר .
תודה , אדוני היושב-ראש .</text></doc><doc><name>וליד חאג' יחיא (מרצ):</name><text>מה זה מפריע לך ?
מה הסכנה ?
חבר הכנסת רענן כהן , יש חברים ערבים במפלגת העבודה .
תפסיקו לדבר על זה .
לא ייהוד הגליל .</text></doc><doc><name>אפרים גור (הליכוד):</name><text>מה הוא לא עשה ?
בתקופת שלטון הליכוד גדל , בפעם הראשונה , היישוב היהודי בגליל , ועבר את הרוב הערבי .
אפשר לשאול שאלה , אדוני היושב-ראש ?
חברת הכנסת מאור , הרי היתה תחזית לעלייה של 300,000 ו - 400,000 עולים בשנת 1992 .
את היית מצפה מממשלה כלשהי במדינה שלא תבנה דירות ?
הבנייה היתה בגלל הצפי של גלי עלייה גדולים .
בלי ששרת החינוך יודעת על כך .</text></doc><doc><name>אברהם יחזקאל (העבודה):</name><text>כבר בשבוע שעבר התרעת על כך , שאין נוכחות של שר או של שרים מממשלת ישראל , ונראה לי שהדבר חוזר על עצמו .
אני מבקש שתפסיק את הישיבה עד שיהיה כאן שר אחד מממשלת ישראל .
לא התכוונתי לפגוע בכבודו של סגן השר רן כהן .
דיברתם על 300,000 עולים והגיעו 120,000 עולים .
הם בונים גם אצלנו .</text></doc><doc><name>ענת מאור (מרצ):</name><text>כבוד יושב-ראש הישיבה , חברות וחברי הכנסת , בנושא הנדון לפנינו יש שלוש סוגיות : 1 .
האילוץ של צמצום היקפי הבנייה ;
2 .
נושא הגליל והנגב ;
3 .
המאבק באבטלה .
בסוגיה הראשונה , של צמצום היקפי הבנייה – זה כמעט לעג לרש מצד אנשי הליכוד המעלים את הסוגיה .
האילוץ שהממשלה הנוכחית נקלעה אליו , שלא ברצונה , והיא מבצעת את חובתה , נגרם פעמיים על-ידי מדיניות בלתי אחראית בתקופת ממשלת הליכוד : פעם אחת בבנייה מטורפת בשטחים , שנתונה לוויכוח פוליטי , ופעם שנייה בבנייה שנתונה לוויכוח לגבי תכנון בתוך הארץ .
מי שאחראי לאלפי דירות ריקות בתוך " הקו הירוק " , מי שאחראי לשכונות הקרוונים , שצריך להקים לגביהן ועדת חקירה ממלכתית , עכשיו קם ומיתמם : " מה פתאום הפסיקו את הבנייה?". זה אילוץ שאיש מאתנו אינו אוהב אותו , אבל הוא הכרחי .
מי שהתיימר להיות בעל מעוף ומנוף הוא זה שגרם לנו למפולת כלכלית-חברתית כזו .
הסוגיה השנייה היא סוגיית הנגב והגליל .
כחברת קיבוץ מהדרום , הנושא של פיתוח אזורים מרוחקים , של פיזור אוכלוסייה , של יישוב ספר , קרוב לי אישית , לא רק בזכות אבות אלא ממש בחיי היום-יום .
גם פה היתה הסטה משיקולים פוליטיים של יעדי ההשקעות באזורי הפיתוח .
אין ספק שחלק משינוי המדיניות עכשיו יגרום להשקעה ולפיתוחם של אזורי הגליל והנגב דווקא , לא על-ידי יצירת דירות ריקות , אלא על-ידי שינוי סדרי אזורי הפיתוח ורישומם , דבר שהממשלה כבר התחילה לעסוק בו , ועל-ידי יצירת תנאים לתעשייה ולאוכלוסייה להתפרנס ;
אומנם יש שם דירות , אבל החינוך ירוד והמצב הוא של תת-תעסוקה , וכל הסטטיסטיקות מעידות על כך .
הסוגיה השלישית היא האבטלה .
ואני רוצה עכשיו להפנות את דברי מהאופוזיציה אל הקואליציה .
לא שהמצב של 12 % אבטלה איננו פרי באושים של האופוזיציה הנוכחית , הממשלה לשעבר ;
לא ש - 560,000 אזרחים החיים מתחת לקו העוני אינם ירושה מכבידה ביותר .
אבל ממשלה שלא תטפל בכיסי האבטלה הנוראים האלה לא תשיג את ייעודה .
אני מסכימה מאוד עם הדובר ממפלגת העבודה , שקדם לי .
הבעיה היא גם הפילוסופיה החברתית-הכלכלית וגם התקציב .
כחברת כנסת חדשה וכחברה בקואליציה אני מצפה שבמקום מכבש קואליציוני יקשיבו לדיבורים , ולכל הידידים מהקואליציה ומהאופוזיציה שמייעצים לשר האוצר שלא להיכנע ללחצים אומר : זו לא כניעה ללחצים , זו היענות לצרכים אמיתיים והכרחיים .
אם בארצות-הברית קם שלטון חדש והוא מדבר על סוגיה חדשה , על מעורבות ועל הכוונה של ממשלה – למה ממשלה של שמאל ושל מרכז שקמה בישראל מגישה תקציב שהוא יותר מדי מאותו דבר ?
זה הפתרון לנושא האבטלה .
הבעיה היא לא של פקידים .
כבר בימי הברון ידעו למי נשמעים הפקידים , כבר בראשית הציונות שמעו הפקידים לקול הברון .
הפקידים יישמעו לכל מדיניות , לכל בשורה ולכל מסר שיבואו מהממשלה החדשה , והביטוי חייב לבוא בתקציב 1993 .
אותם 2 מיליארדי דולרים מהשטחים , התוצאה של אותה השבתת בנייה מטורפת בשטחים , צריך להפנות אותם למאבק באבטלה ולהשקעה בתשתית חברתית .
צודק שר האוצר , שזו לא חלוקת עבודה ברגישות החברתית .
נכון שגם לשרים וגם לפקידי האוצר יש רגישות ומודעות חברתית , ואין צדיקים יותר מאתנו .
אבל הוויכוח או המחלוקת הם על הפתרון , על דרך ההתמודדות עם הנושא .
אין זמן להמתין עם האבטלה , לא למובטלים עצמם , לא לנשים , שמהוות 14 % מקרב המובטלים , לא לילדים – תרבות האבטלה מחלחלת בקרב המבנה המשפחתי והתרבותי – ולא לאותם יישובים בנגב , בדרום ובכל מקום בארץ .
לכן , הגם שהממשלה הנוכחית צדקה בהשביתה את הבנייה , וזה רק לעג לרש שנציגים מהאופוזיציה הנוכחית
השלטון הזה ירש את היקפי הבנייה הפרועים גם מעבר ל " קו הירוק " וגם בתוך " הקו הירוק " , ואי-אפשר לתקן את זה ביום אחד .
חבר הכנסת גור , כמי שאני יודעת כי הוא רגיש לנושא העלייה , אני בטוחה שסיירת בקרוונים .
לפחות בנושא העלייה , אני מציעה שהביקורת תהיה כללית .
צריך להקים ועדת חקירה , אשר תחקור כיצד רצו לפתור את בעיות העלייה והקליטה , ב - 1992 ולא בשנות ה - 50 .
עם אותו סכום כסף , עם מדיניות אחרת ועם מחשבה – כל סגנון הבנייה , כל שיטת הבנייה וכל הקצאת המבנים היו אחרים לגמרי , קודם כול לרווחת העולים , אך גם לרווחת החברה הישראלית כולה .
אני רוצה לחזור לנושא לסכמו ולומר , כי הממשלה הנוכחית עשתה את ההכרח שאיש אינו אוהב אותו , והוא השבתת תנופת הבנייה .
קודם כול , צריך להרחיב את הפסקת הבנייה מעבר ל " קו הירוק " , גם בכבישים וגם במבנים , ואת התקציב שיועד לבנייה בתוך גבולות " הקו הירוק " , בנייה אשר הושבתה , צריך להעביר ליצירת תשתית ולמאבק רציני לצמצום אבטלת גברים ונשים , בעיירות הפיתוח ובכל מקום שבו היא קיימת , וקודם כול במקומות המרוחקים .
רק פתרון מסיבי , דרך הגדלת התקציב ודרך שינוי המדיניות הנוכחית של הממשלה , אשר יבוא לידי ביטוי כאן ועכשיו ובשנת 1993 , עם תוכנית רב-שנתית ועם תוספת של 2 מיליארדי דולר לתקציב הפיתוח – אפשר יהיה לתקן את מה שעוות בעבר .
האחריות לשינוי מוטלת עכשיו עלינו .
תודה .</text></doc><doc><name>שאול יהלום (מפד"ל):</name><text>כנראה היא לא מתפקדת .</text></doc><doc><name>יוסף בא - גד (מולדת):</name><text>חברת הכנסת מאור , על מי את מדברת ?
הרי אתם השלטון .
אדוני היושב-ראש , חברי כנסת נכבדים , באווירה הרצינית והמתוחה סביב הבעיה הקרדינלית של הבנייה , הרשו לי לקרוא בפניכם , כדרכי , מה מייעצת הגמרא בעניין זה .
אומרת הגמרא במסכת שבת דף ל' , עמוד ב' : " כי הא דרבה מקמי דפתח להו רבנן , אמר מילתא דבדיחותא ובדחי רבנן". רבה , כשהיה נותן שיעור לאמוראים , היה מתחיל כל שיעור בבדיחה .
כך הוא הפיג את המתח ועורר הקשבה .
" לסוף יתיב באימתא ופתח בשמעתא". אבל בסוף הם ישבו באימה , ואז הוא התחיל את השיעור .
גם אני , בדיון כה רציני רוצה לפתוח בבדיחה , ואחרי זה ניגש לדברים הרציניים .
כולם מכירים את הבדיחה , שסבא מטייל עם נכדו בצפון תל-אביב .
הסבא , שהיה מוותיקי החלוצים בישראל , אומר לנכד : אתה רואה , את הבית הזה אני בניתי , את הבית הזה – אני בניתי , את הבית הזה – אני בניתי .
מתפרץ לפתע הנכד ואומר : סבא , היית פעם ערבי ?
הנכד לא מעלה על דעתו , שגם יהודים יכולים לבנות .
אינני יודע את שמעתם את החדשה האחרונה : עומדים להחליף את השפה בעיתון " דבר " , מעברית לערבית .
מדוע ?
כי זה עיתון פועלי ישראל .
איפה יש פועלים יהודים ?
עד כאן
תבדוק .
עד כאן מילתא דבדיחותא , פשוט כדי להעביר את חריפות הנושא .
היות שאמרו חז"ל שפותחים בשבח אכסניה , הרשו לי לשבח את שר השיכון , לא על הכול , אבל על המעשה הנכון שעשה במכירת דירות בדימונה .
חז"ל אומרים : " שאיה יוכת שער " , דירה שעומדת ריקה , היא נהרסת .
טוב עשה שר השיכון , למרות הביקורת , שהוא מוכר את הדירות בסבסוד ובמחיר זול לזוגות נצרכים ולעולים חדשים .
אני רק מציע לו , בעקבות דברי הרב חבר הכנסת בניזרי , לעשות דבר דומה גם לגבי כל השיכונים הנוספים , כדוגמת קריית-ספר באזור מודיעין , יישוב שמתפתח נפלא , שועפאט , עמישב – ליד פתח-תקווה וכו' וכו' , לאפשר את קידום הבנייה במקומות שהתחילו ולהקל את הרכישה .
חבר הכנסת שילנסקי העיר הערה נכונה , שה"יישר כוח " הגדול יותר מגיע לשר השיכון הקודם , שאילולא הוא לא היה לשר השיכון הנוכחי מה להציע במחיר מוזל , והדברים ברורים .
אילו אפשר היה לבטל את מס ההכנסה , זה היה פתרון לעם ישראל .
כן , ניתן לחבר הכנסת אריק שרון " יישר כוח " , על שבנה אני לא נגרר .
חברי הכנסת הנכבדים , תרשו לי לסקור סקירה היסטורית קצרה .
מי מאתנו לא זוכר ולא התחנך על השיר : " אנו באנו ארצה לבנות ולהיבנות בה"? אתם זוכרים ששרנו את זה ?
אני חושב , שממשלת העבודה שכחה .
אסור לשיר " אנו באנו ארצה"? על זה התחנכנו מילדותנו .
והנה , בחוברת שסיפקה לי ולכם ספריית הכנסת
אם זו הפעם הראשונה , נמשיך .
זה יכול להפיג את האווירה המתוחה וליצור אווירה נעימה .
כן .
אתה עוד לא יודע במה אני יכול להפתיע , חבר הכנסת שטרית – כפי שאני מעיר את התלמידים שלי בכל בוקר בשירה " יידאלעך , יידאלעך " , אבל לא כרגע .
ובכן , ספריית הכנסת סיפקה לי חוברת מידע , ובה יש פרק , בעמוד 69 : ציוני דרך להתיישבות בארץ-ישראל .
וראו מה כתוב שם , לא ייאמן : " הציונות ראתה בהקמת נקודות יישוב חדשות יעד מרכזי " .
מי יגול עפר מעיניכם , ראשי הציונות ?
האם הייתם מאמינים שאי-פעם תקום ממשלת העבודה , ממשלת מפא"י ההיסטורית , ותאסור התיישבות , ואפילו התיישבות פרטית בחלקי מדינת ישראל ?
היתה משלחת של יהודה ושומרון אצל ראש הממשלה יצחק רבין , והיא אמרה לו : תתיר לפחות את ההתיישבות הפרטית , אם אדם רוצה לקנות מכספו הפרטי .
מי האמין שיהיה נומרוס קלאוזוס ?
ספר לבן כזה ?
האם נשמע כדוגמתו ?
אני יודע מה הממשלה טוענת .
היא טוענת : אנחנו נבנה בנגב ובגליל .
מי שמטיל נומרוס קלאוזוס על חלק מחלקי ישראל , מדינת ישראל , חזקה עליו שיכשיל כל בנייה בכל מקום שהוא .
חברי הכנסת הנכבדים , במקום למנוע אבטלה יוצרים עבודות יזומות כדי להחזיר אותנו לתקופת המעברות , יש דרך פשוטה : אפשרו את גמר הבנייה בכל חלקי ישראל .
בכלל , אני רוצה להעלות הצעות חוק – במקום דמי האבטלה המשחיתים , לבטל את דמי האבטלה ולתת פרמיה למעבידים , ולא רק מעבידים בשטח היצרני , אלא בכל שטח ושטח .
אותו כסף יימסר למעבידים .
אלוף במילואים שלמה גזית , במאמרו ב " ידיעות אחרונות " מ - 16 בפברואר למניינם , שואל מדוע מעדיף משרד השיכון חברת בנייה יוגוסלבית .
אני שואל : מדוע משרד השיכון מעדיף ערבים בשעה שיש לנו , לפי הפרסומים , למעלה מ - 200,000 יהודים מובטלים ?
הרי הדעת לא סובלת .
כן , חבר הכנסת רן כהן .
אני שואל : מדוע מעסיקים עובדי חברות זרות ?
מדוע מעסיקים פועלים ערבים בשעה שיהודים מסתובבים ללא תעסוקה וזה גורם להם לירידה מהארץ ?
אני מדבר על עובדות .
אני מבקש על זה תשובה הגיונית .
בעיתון " הצפה " כותב הכתב חגי גוברמן פנייה לשר השיכון , פנייה קורעת לבבות : שר השיכון , חבר הכנסת פואד , בשעה שאתה היית תת-אלוף , היה במקביל לך האלוף קותי אדם , השם ייקום דמו .
על שמו נקרא היישוב אדם .
האם ייאמן שאתה תעכב את הבנייה ביישוב אדם ?
יישוב שלא שייך , כידוע , לציבור מסוים דווקא , אלא אנשים ירושלמים בדרך כלל , מפוני שכונות או אחרים .
האם מצפונך מרשה לך , שר השיכון , לעכב את הבנייה ביישוב אדם ?
אני רוצה לסיים בשאלה , שאין לי מנוח ממנה .
מדוע בכל העולם יכולים אנשים להשתכן בדירות בשכר דירה ?
מדוע בישראל אין אפשרות להשתכן בשכר דירה , אולי עם אפשרות להפוך לאחר מכן את שכר הדירה כתמריץ לאחזקה נכונה ולרכישה ?
מדוע כאן הכרחי לרכוש דירה ולהשתעבד לכל החיים ?
אנא , גם על כך ליתן את הדעת .
של שירה בציבור ?
כבוד היושב-ראש , אם אתה אומר " שלא לעניין " , אני מבקש התנצלות .
דיברתי יותר מאשר לעניין .
אם אתה מדבר על נעימת הדברים , אני רוצה לפנות לוועדת הכנסת שתאפשר להביע רחשי לב גם על-ידי שירה , אולי גם בריקודים .
לא אמרתי זאת .
נימוס ?
זכותי
אני אעביר את זה לוועדת הכנסת .</text></doc><doc><name>רפאל איתן (צומת):</name><text>אדוני היושב-ראש , חברי הכנסת , גם בנושא זה וגם בנושאים קודמים , מזכירים הדוברים את הממשלה הקודמת .
בסך הכול , הממשלה הקודמת היתה ממשלה דו-ראשית , פרט לשנתיים .
מי שבא בטענות או מותח ביקורת צריך שיזכור שישב אתם ביחד .
גם אני ישבתי אתם , איני מכחיש זאת .
בשנתיים העולם אינו מתהפך .
רק תזכרו שישבתם בממשלה .
גם אני ישבתי בממשלה ההיא במשך שנה וחצי .
איני מתנקה מכך , אני רק מזכיר לכם , שישבתם באותה ממשלה .
מוזר הדבר , שבמדינת ישראל העצמאית והריבונית , מטריחה עצמה הכנסת לדון בנושא הבנייה .
הרי כל ההיסטוריה שלנו מאז תחילת ההתיישבות במאה הקודמת סבבה על הבנייה : מקימים יישובים , בונים בתים , סוללים כבישים , בונים בתי-חרושת .
בונים ובונים .
זו היתה הדרך היחידה לממש את הזכות על ארץ-ישראל אז , וזהו האמצעי היחיד להוכיח את זכותנו על ארץ-ישראל היום .
אבל אולי בגלל היות הקשר הרגשי לארץ הזו רופף , ובגלל התעלמות מן העובדה שהתחרות על הארץ הזו טרם הסתיימה , שליטי המדינה זנחו את התורה הפשוטה , האמיתית והבלעדית : מי שבונה כאן – שולט כאן .
נדמה לי שהתלמידים הטובים ביותר של הרצל , גורדון , אוסישקין , טבנקין , חזן , כצנלסון , בן-גוריון ועוד רשימה ארוכה של מייסדים הם הערבים אשר בונים בכל מקום , עם או בלי רשיון , כי הם מבינים הרבה יותר טוב מהממשלה , שמי שבונה הוא מי ששולט כאן .
הממשלה צריכה וחייבת לעודד אנשים פרטיים לבנות בכל מקום , לרכוש אדמות , לבנות בתים וליישב אנשים .
זה מה שיקבע למי תהיה הארץ הזו בדור הבא .
ירושלים והשטחים הנרחבים ממזרח לה , שדרת הרי יהודה והשומרון , הם שטח לבנייה ולהתיישבות , למיקומה של אוכלוסייה , כדי שלעולם לא תקום שם ישות אחרת , כדי שבארץ הקטנטונת הזו לא תצטופף מרבית האוכלוסייה בשפלת החוף .
מה קורה לכם , הקברניטים ?
מהו כוח המשיכה שאתם מציעים ומטפחים ?
ציונות – לא , תנופה – לא .
מה אתם מראים לנוער ?
כניעה , ייאוש , עייפות .
צריך לספק דיור לאוכלוסייה , עם תשתית לתחבורה מודרנית , ולא להתנות מקום מגורים במפעלי תעשייה .
תחבורה נוחה יכולה לאפשר פיזור אוכלוסייה ופעילות כלכלית לסוגיה בנפרד .
ממשלה שהוטל עליה להוליך את המדינה בקשיים השונים אינה יכולה ואין זה הוגן מצדה להבטיח לציבור דבר אחד לפני הבחירות , ולעמוד מולו בידיים פשוטות לאחריהן .
היכן סדר העדיפויות שכל-כך הרבה דיברו עליו ?
היכן התוכנית הכלכלית שהיא פועל יוצא של אבטלה גוברת ?
מפעלים קורסים , מורל נמוך .
תיכף תגידו שבממשלה הקודמת היו 13 סגני שרים , ובממשלה זו 11 סגני שרים .
אני לא תומך בזה , להיפך : אני חושב שלא צריך איש מהם , אף שיושבים כאן שניים לפחות .
11 סגני שרים , האם זו התשובה ?
ביורוקרטיה מנוונת , זו התרופה ?
כספים ייחודיים יצילו את המשק ?
כיצד אתם מושכים משקיעים ?
האם אתם מקלים עליהם או מוציאים להם את הנשמה ?
ייתכן שחזיונות שווא על מזרח תיכון חדש , ששר החוץ מרבה לדבר עליו , על סדר עולמי מהפכני בפינתנו הקטנה , הסיטו אתכם מן המסילה .
חלומות בהקיץ מעוותים את המגמה הציונית-הלאומית שעל בסיסה קמה המדינה .
שכחתם שהמאבק על ארץ-ישראל עדיין בעיצומו .
לו זכרתם זאת , הייתם מתנהגים כאבותינו הלוחמים , הבונים , החלוצים , שהקימו את המדינה .
אתם , לאן אתם גוררים אותה ?
תודה .</text></doc><doc><name>אלי גולדשמידט (העבודה):</name><text>שנתיים הן הרבה זמן .
אדוני היושב-ראש , חברי הכנסת , אני מוכרח לפתוח את שלוש הדקות שיש לי בסיפור אישי .
כשהייתי סטודנט למשפטים , בשנה השלישית , עבדתי במשמר האזרחי בשביל להתפרנס קצת ולממן את הלימודים .
יום בהיר אחד נולדה בתי הראשונה .
הגעתי לתחנת המשמר האזרחי , היה שם מתנדב ותיק ואמרתי לו : דוד , נולדה לי בת .
הוא ענה : אין דבר... לא " מזל טוב " , לא ברכות – אין דבר .
אחרי זה נולדו לי עוד שתי בנות , ועכשיו אני אב לשלוש בנות .
הגישה , כפי שהתבטאה בדברים של אותו דוד , היא גישה שחוצה דתות , חוצה עדות , חוצה את כל עם ישראל .
זו גישה , שיעבור כנראה זמן לא מועט עד שהיא תשונה , ולא רק בדברי חקיקה , ולא רק בהקמת ועדה , ולא רק בדרכים מסוג זה אפשר יהיה לשנות תפיסת עולם שורשית מהסוג של : אני רוצה שיהיה לי בן כדי שיהיה מי שיגיד " קדיש " ליד הקבר , חייב שיהיה בן ראשון וכו' וכו' , דברים שמשליכים אחרי זה על מעמדה של האשה בחברה הישראלית .
לא מכבר הגיעה אחת מבנותי לפרק העוסק בדבורה הנביאה בספר שופטים – " עד שקמתי דבורה שקמתי אם בישראל". הסברתי לה את המהות של השופטת , את המהות שהיהדות נותנת לכך , איך היהדות מאדירה בפרקים רבים שלה את מעמדה של האשה .
חבל שפרשני היהדות דהיום , החוגים הדתיים , לא קיבלו את רוח התנ"ך בנושא זה , אבל זה ויכוח אחר .
אני בא מהתנועה הקיבוצית , תנועה שבמשך שנים רבות ביצעה ניסיון קשה , ניסיון מעניין להעלאת ערך האשה , ליצירת שוויון בין ערך האשה לבין ערך הגבר .
ידוע הסיפור של דגניה א' והסיפור של הקיבוצים הוותיקים , של נשים שיצאו לעבודה והקפידו לעבוד יותר שעות מאשר הגברים , או לפחות אותן שעות , לעתים גם על חשבון חיי המשפחה .
מכאן קמה הלינה המשותפת , שבשנים האחרונות כבודה עבר ועברנו כמעט כולנו ללינה משפחתית ;
בדגניה א' היתה מהתחלה לינה משפחתית .
אבל בכל זאת , בתנועה הקיבוצית אפשר למצוא מזכירות , גזבריות , מרכזות משק , מנהלות מפעלים , ובדרך כלל הן מאוד מאוד מוצלחות .
יש שדה נוסף שאני בא ממנו , וזה השדה המשפטי .
אני רואה ברחבי בתי-המשפט את השופטות , ההופכות לדעתי , מבחינה מספרית , לשוות לשופטים , ואולי למעלה מזה .
אבל , כנגד זה , אני מסתכל על בית-המשפט העליון , ויושבת בו שופטת אחת בלבד .
אין שום סיבה שממאגר השופטות וממאגר עורכות-הדין לא תגענה יותר שופטות לבית-המשפט העליון .
זה אחד הסממנים
היום יש אחת , השופטת נתניהו .
היה שלב שבו היו השופטת בן-פורת והשופטת נתניהו .
היום יש רק שופטת אחת .
אני מאחל לחברת הכנסת יעל דיין ולחברי הוועדה , במיוחד לגברים שבה , לא רק לנשים , שיעשו חיל בנושא ויקדמו את מעמד האשה למקום שראוי לו .
תודה .</text></doc><doc><name>גדעון שגיא (העבודה):</name><text>אדוני היושב-ראש , חברי הכנסת , סגן נשיא ארגון הקבלנים , דוד גת , בעליה של חברת הבנייה " בן-יקר-גת " , אשר זכתה במכרז לבנייה לעולים באשקלון , במסגרת הפרוגרמה של משרד השיכון – הוא התקשר עם קבלן יוגוסלבי , שהעסיק גם הוא , כמובן , עובדים זרים , בהם פועלי שטחים שעבדו ללא רשיון .
לפני כשבועיים נסע דוד גת לנופש בטורקיה .
כאשר הוא חזר לארץ , הוא גילה שהקבלן היוגוסלבי ברח מן הארץ , העובדים הזרים נעלמו יחד אתו , ומה שנשאר מהפרויקט לעולים הוא החובות לקבלני המשנה הישראלים ולעובדיהם הישראלים שלא זכו לקבל שכר .
העובדים מהשטחים עבדו ללא רשיון .
דיברתי על עובדי שטחים ללא רשיון .
העובדים היוגוסלבים עבדו ברשיון .
התופעה הזו היא רק אחד מפירות הבאושים של המדיניות המופקרת של שר השיכון לשעבר אריאל שרון , שבשבוע שעבר העלה כאן לדיון את נושא המשבר בענף הבנייה , ובראשית הדיון נראה גאה מאוד במפעל שעשה , כאילו הוא המציא את הציונות .
חבר הכנסת שטרית , תשמע מה הן השגיאות .
חבר הכנסת אריאל שרון אינו יודע שמפעל הבנייה הציוני שעליו הוא גאה מעסיק 65,000 עובדים מהשטחים , כמחציתם ללא רשיון .
חבר הכנסת אריאל שרון אינו יודע , ואולי הוא מעדיף שלא לדעת , שבשם מפעל הבנייה הציוני , שעליו התגאה באולם הזה , מקבלים ה " ראיסים " שמעסיקים את פועלי השטחים כ - 1,600 שקל לחודש עבור כל פועל .
אדוני היושב-ראש , ההמשך ימצא חן בעיני חבר הכנסת גונן שגב עוד פחות .
חבר הכנסת שגב , אני מבקש שתדע , שמתוך 1,600 השקלים שמועברים ל " ראיס " רק חלק מגיע לידי העובד מהשטחים – חלק נשאר כמובן ל " ראיס " , וחלק מגיע לארגוני הטרור למימון האינתיפאדה .
כך מתנהלת הבנייה בשטחים זה שנתיים-שלוש שנים .
יכול להיות שחבר הכנסת שרון העדיף להתעלם מהעובדה הזאת .
חבר הכנסת שרון גם לא זכר , שבתוך הבולמוס הגדול של הבנייה אישרו ייבוא של עשרות אלפי קרוונים בערך של כמיליארד שקל .
על-פי החלטות ממשלה , הוא היה חייב להבטיח כנגדם רכש גומלין בערך של מאות מיליוני דולרים , שיוכל לספק עבודה לאלפי עובדים .
אבל הוא לא נקף אצבע בעניין הזה – שר במדינת ישראל .
חבר הכנסת שרון אולי גם לא זוכר שבאותו בולמוס הבנייה , כאשר באו אליו עובדים שהיו במשבר
חבר הכנסת רפאל איתן וחבר הכנסת גונן שגב , אנחנו דנים בנושא שהעלה שר השיכון לשעבר אריאל שרון , שביקש לדבר על המצב בענף הבנייה לאחר הפסקת הבנייה .
אי-אפשר לדבר על הפסקת הבנייה אלא אם מדברים על הבנייה שנעשתה בעבר .
אני רוצה להזכיר , שכאשר פנו אליו עובדי תע"ש שהיו במשבר , והקימו בטירת-הכרמל מפעל לבנייה וביקשו לספק קרוונים , זה לא עניין את השר שרון והוא המשיך לייבא את הקרוונים מחוץ-לארץ .
זהו מפעל הבנייה הציוני שעליו הוא התגאה מעל הדוכן הזה .
חבר הכנסת אריאל שרון אולי לא היה מודע לנזקים לאיכות הבנייה שגרמו העובדים הזרים ופועלי השטחים , דבר שאתה ואני עוד נשלם עליו ביוקר רב בעתיד .
חברי הכנסת , הבעיה בענף הבנייה היום אינה צמצום הבנייה אלא בראש ובראשונה העובדה שמועסקים עובדים זרים ללא רשיון .
שנית , יש לנו בעיה במדיניות של העדפת עבודה זרה וזולה על חשבון התנאים הסוציאליים של העובדים .
לשוק העבודה הצטרפו בשנתיים וחצי האחרונות כ - 6,000 חיילים משוחררים , חלק גדול מהם בעלי השכלה תיכונית , קאדר פוטנציאלי מצוין של מנהלי עבודה בענף הזה .
אליהם הצטרפו עוד כ - 12,000 עולים .
הצמצום בענף הבנייה היום מסכן את הפרנסה של 10,000 מבין העובדים הישראלים האלה .
עם זאת אני רוצה לציין , שלמרות המשבר ובמקביל לפרישה של עובדים ישראלים מהענף , מוסיפים להתקבל עובדים זרים באתרי הבנייה , עובדים זולים ללא רשיון .
המשך המדיניות הקיימת , האנטי-כלכלית , איננו פתרון לענף הבנייה .
הפתרון למשבר תלוי בשינוי האידיאולוגיה .
כאן אני מפנה את הקריאה לחברי הממשלה הזאת ולשר השיכון של הממשלה הזאת : האידיאולוגיה הקיימת המופקרת , הציונית כביכול , חייבת להשתנות .
במקום עבודה זולה ובמקום השלמה עם עבודה בלתי חוקית צריך לאפשר הכנסה של עובדים ישראלים ועידוד כניסה של עובדים ישראלים חדשים , עובדים שייקלטו בענף אם יוכלו להשתכר בכבוד ולפרנס את המשפחות שלהם בכבוד .
תודה רבה .</text></doc><doc><name>מאיר שטרית (הליכוד):</name><text>העובדים היוגוסלבים עבדו ללא רשיון ?
הוא עשה שגיאות , אך הוא גם בנה .
אני יכול להגיד לך מה הן השגיאות .
קלינטון בסקסופון , ואתה בשיר .
לפי התקנון , אסור לשיר ?
אדוני היושב-ראש , בשבוע שעבר דיברתי מעל הדוכן במשך עשר דקות על הצעה אחרת בנושא אחר .
אין לי בעיה , חלילה וחס .
המיקרופון הזה טוב בדיוק כמו המיקרופון ההוא .
אדוני היושב-ראש , כנסת נכבדה , אני חושש , אדוני היושב-ראש , רבותי חברי הכנסת , שאינטגרציה היא עניין מאוד רציני ומאוד עדין ובעצם מחייב , אם רוצים ליצור אינטגרציה אמיתית בין ילדים שבאים מרקעים סוציו-אקונומיים שונים , משכבות אוכלוסייה שונות ומרקעים תרבותיים שונים – זה מחייב טיפול אינדיבידואלי בכל ילד .
אני רוצה שחברי הבית ידעו , שהחינוך האמיתי פירושו התייחסות לכל ילד כאל נפש בפני עצמה , כעולם בפני עצמו .
לכל ילד יש נטיות הלב שלו , העדיפויות שלו , ההצטיינות שלו .
בית-ספר מוצלח הוא בית-ספר היוצר הזדמנות לכל ילד לבטא את עצמו בצורה הטובה ביותר בכל תחום שהוא מסוגל ולא חוסם את יכולתו המיוחדת של אותו ילד בגלל איזה סטטוס-קוו ממוצע של הכיתה , כפי שמקובל בדרך כלל , לדאבוני , ברוב בתי-הספר בארץ .
לכן , מי שרוצה לדבר על אינטגרציה – הגישה איננה פתרון של זבנג וגמרנו .
אי-אפשר לעשות אינטגרציה באמצעים מינהליים או אדמיניסטרטיביים .
זה לא יעבוד .
אני מדבר אליכם כמי שחווה והתנסה בעניין הזה היטב .
זה לא יעבוד .
הדרך היחידה לעשות אינטגרציה היא ליצור בבתי-הספר את האווירה ואת תוכנית הלימודים המתאימה שיוצרת לכל ילד את ההזדמנות להגיע למיצוי מקסימום הפוטנציאל שלו ולבטא את עצמו בצורה הטובה ביותר בכל תחום .
יש ילדים שיבנו את מעמדם בכיתה ובחברה בזכות ההצטיינות שלהם במדע ויש ילדים שיבנו את מעמדם בזכות ההצטיינות שלהם במוסיקה , ומישהו אחר יבנה את זה בספורט , ומישהו אחר יבנה את זה בתנ"ך , ומישהו אחר בספרות , איש איש ועולמו .
אני מצטער , חשבתי שיש לי יותר זמן .
הוא יכול לדבר בשם עצמו .
אני חושב שרק בשיטה הזאת , ולשם כך בעצם פותחה ההוראה היחידנית בארץ , שאנחנו היינו חלוציה ביבנה , מאפשרים לכל ילד להתקדם לפי הקצב האישי שלו בכל מקצוע ומקצוע , בלי תלות בכיתה , ואז האינטגרציה מצליחה .
הצעתו של ד " ר שושני לבטל את אזורי הרישום בבתי-הספר בתל-אביב היא מסוכנת ביותר .
כיוון שאתה יכול להכריז כמה שאתה רוצה על מגורים חופשיים של זאבים וכבשים .
הכבשים לא ילכו מרצונן החופשי לגור עם זאבים .
זה לא יעזור .
ייווצרו בתי-ספר מצוינים ובתי-ספר מפגרים .
אדוני היושב-ראש , חשבתי שלפי איזה סעיף בתקנון מותר לדבר עשר דקות על הצעה אחרת .
טעיתי .
אדוני היושב-ראש , לאור הזמן הקצר שעומד לרשותי , ומאחר שאני מתנגד , כמו חברת הכנסת דליה איציק , לתוכנית , אינני מאמין שהעברתה לוועדה תפתור את העניין .
משום כך , אדוני היושב-ראש , אני מציע להסיר את ההצעה מסדר-היום , ומציע לסכם את הדיון הזה במליאה בהודעה של הכנסת , שהכנסת מנחה את משרד החינוך להקפיא את התוכנית של ד " ר שושני לגבי ביטול אזורי הרישום בתל-אביב עד לקביעה חדשה .</text></doc><doc><name>גונן שגב (צומת):</name><text>מאז הבחירות האחרונות , בכל אתרי הבנייה
בעין-חרוד
זאת היסטוריה .
תגידו מה התוכניות שלכם ותתחילו לשנות .</text></doc><doc><name>שלמה בניזרי (ש"ס):</name><text>אדוני היושב-ראש , תודה רבה על שאפשרת לי לדבר אף שאיחרנו בהגשת שמות הדוברים .
אדוני היושב-ראש , חברי הכנסת , נושא הדיור הוא אבן יסוד במסגרת השירותים שהמדינה חייבת להעניק לאוכלוסייה שלה .
ואומנם כן , הממשלה ומשרד הבינוי והשיכון מצויים תמיד בעין-הסערה , שכן בעיית השיכון היא בעיה שקשה מאוד למצוא לה פתרון .
אין זה סוד שזוגות צעירים רבים מתקשים להגיע לקורת-גג , ולמרות המשכנתה אינם מסוגלים לממש את משאת נפשם , כלומר לרכוש דירה .
אדוני היושב-ראש , אם כלל הזוגות הצעירים כך , הזוגות במגזר החרדי על אחת כמה וכמה , שכן מצבם הכלכלי קשה עשרות מונים מהממוצע בשוק .
צריך לברך כל יוזמה שבאה להקל על הזוגות הצעירים , ובכלל זה המגמה לבנייה בגליל ובנגב .
עם זאת ולמרות הכול , אין זה צריך לבוא לחלוטין על חשבון אזורים אחרים בארץ , ובעיקר לא מקובל עלינו להקפיא באופן טוטלי כל יוזמה אחרת שכבר החלו בה , בעיקר אם מדובר בפרויקטים שיש להם השלכות ביטחוניות .
אביא דוגמה קטנה , את פרויקט כביש עוקף-שכם .
למרות ההקפאה , לדעתנו יש פרויקטים שאינם בגליל ובנגב ועדיין לא צריך לגזור עליהם כליה .
הכביש המדובר הוא בטיחותי ממדרגה ראשונה , וזו רק דוגמה אחת .
יש דברים נוספים , כמו בניית בתי-כנסת או מרכזים קהילתיים , שיש לבנותם גם אם הם ביש"ע .
רבותי חברי הכנסת , ידידי שני סגני השרים , אנא העבירו דברינו להנהלת המשרד , שיהיה ברור שבכל פרויקט של בנייה צריך לוודא , שכשם שבונים תחנת טיפת-חלב או מרכז קניות , יש לבנות גם מקווה טהרה ובית-כנסת .
זהו שירות אלמנטרי כמו כל שירות שהמדינה חייבת להעניק לאוכלוסייתה .
אני מרשה לעצמי בהזדמנות זו לבקש כי משרד הבינוי והשיכון ימשיך את מעט הדברים הטובים שנעשו בקדנציה הקודמת בתחום הבנייה למגזר החרדי , שאינו יכול לרכוש דירה בכל מקום בשל אורח חייו החרדי המיוחד .
יש פרויקטים חשובים , כמו פרויקט שועפאט , קריית-ספר , מזור , בית-שמש ועוד – אנא עשו הכול לסייע ולפתח במהרה ונזכה למעט סיוע בהקלת מצוקת הדיור החרדי .
אני מבקש לנצל הזדמנות זו על מנת להעלות על נס אדם מיוחד , שבכוחות על-אנושיים פיתח רבות את תחום התעסוקה , הבנייה ומניעת פשיעה בגליל כולו .
אני אומר זאת באוזניך , יושב-ראש הוועדה למלחמה בנגע הסמים , חבר הכנסת רפאל איתן .
אני רוצה להפנות את תשומת לבך לאדם מיוחד מאוד , כוונתי לרב גרוסמן ממגדל-העמק , שמנע פשיעה רבה בגליל בזכות המוסדות שהוא הקים , ובזכותו התפתחו יישובים רבים בגליל .
לדעתי , על משרד הבינוי והשיכון לעשות הכול על מנת לסייע לו לסיים פרויקטים שהוא החל בהם .
אני מצפה , רבותי חברי הכנסת , שמשרד הבינוי והשיכון יפנה משאבים לעיר טבריה , כי יודע אני שזו שעה לפתח את הצפון כולו .
גם שם , יש לזכור , יש ציבור חרדי גדול , ויש לדאוג גם לצרכיו .
לסיום , אני מבקש לחזק את ידי שר הבינוי והשיכון ואת ידי שני סגניו .
תפילתנו כי יעלה בידו לעמוד במשימותיו ולא לפגוע בשום מגזר , ועם זאת , לסייע במיוחד למגזרים הפגועים .
תודה רבה .</text></doc><doc><name>דב שילנסקי (הליכוד):</name><text>זה יהיה בערבית עכשיו ?
אבל מגיע " יישר כוח " לשר לשעבר אריאל שרון , שבנה את כל הדירות האלה .</text></doc><doc><name>יורם לס (העבודה):</name><text>נבטל את מס ההכנסה .
הוא עשה שגיאה וניתן לו " יישר כוח " ?</text></doc><doc><name>קריאות:</name><text /></doc><doc><name>דן תיכון (הליכוד):</name><text>זה תקדים , זו הפעם הראשונה ששרים מעל במת הכנסת .
אדוני היושב-ראש , כנסת נכבדה , מי שיבדוק את קווי היסוד של כל ממשלות ישראל מאז יום הקמת המדינה ימצא במרכזם את הסעיף העוסק במדיניות פיזור האוכלוסין .
בעצם כל ממשלה , בקווי היסוד שלה , כללה את הסעיף החשוב ביותר שעוסק במדיניות פיזור האוכלוסין ובו נאמר , שהממשלה תשקוד על יישום מדיניות פיזור האוכלוסין .
לימים , בצעירותי , הפכתי להיות עוזרו לאזורי פיתוח של השר פנחס ספיר , ממנהיגיה המופלאים של מפלגת העבודה .
באחד הסיורים הראשונים שלנו , כשהגענו להעיר באר-שבע , הוא שאל אותי : מהי בעצם התמצית של הגשמת הציונות מאז הקמת המדינה ?
אני חשבתי שצה"ל , ואולי העלייה .
והנה הוא אומר לי : ראה , אנחנו באים עכשיו אל תוככי העיר באר-שבע .
באר-שבע – זו היצירה המופלאה ביותר של הציונות שלאחר הקמת המדינה .
עם שנאסף מקים אזור שלם שבמרכזו עיר של עולים .
יש בה תיאטרון ויש בה אוניברסיטה .
והנה עולה לשלטון ממשלה חדשה ב - 23 ביוני 1992 , ובפעם הראשונה , הסעיף הזה של מדיניות פיזור האוכלוסין נשמט .
לא רק שהוא נשמט , אלא הממשלה הזאת , כהחלטה ראשונית שלה , באה ואומרת : אנחנו מפסיקים לבנות דירות בבאר-שבע ובנצרת-עילית .
חברי הכנסת , אותו שר אוצר מפורסם שהיה ידידו של חבר הכנסת שפירא , כשעמדנו לבנות שכונה בדימונה , ושכונה נוספת בערד , ואמרתי לו : ריבונו של עולם , הרי יש שם מאות יחידות דיור ריקות במשך שנים , הוא אמר לי : ומה אתה חושב , דן תיכון , שאת הבתים האלה שיעמדו ריקים אנחנו יכולים לייצא לחוץ-לארץ ?
בבוא המועד הכול יאוכלס .
ואכן כך קרה , כשחבר הכנסת שפירא הלך להקים את מפעלו בנתיבות , עמדו דירות ריקות , והכול אוכלס .
כך היה גם בבאר-שבע וגם בנצרת-עילית .
ובאין חזון הכול קורה , מפסיקים בנייה בנצרת-עילית ובבאר-שבע .
מדוע ?
משום העובדה שיש עודף דירות ריקות .
כך בנינו את כל הדרום , כך בנינו את כל הצפון .
קודם בנינו ואחר-כך אמרנו שיגיעו עולים , ואחר תגיע התעשייה בעקבות העולים החדשים .
בעבר היה שר שיכון , גם הוא היה מענקי הציונות , קראו לו אברהם עופר , זיכרונו לברכה .
ב - 1974 – ולא היה אז גל עלייה – הוא החליט על יישום מדיניות פיזור האוכלוסין , כשהוא בעצם מורה לחברות השיכון במדינת ישראל לבנות דירות , עשרות אלפי יחידות דיור בגליל ובנגב .
ומה הוא עשה אז ?
הוא טס בהליקופטר , ובשיטת ההליקופטר הצביע על אתרים בערי הפיתוח ואמר : כאן תבנו 1,000 דירות , כאן 500 דירות , בבאר-שבע 3,000 דירות .
ואני , בצעירותי , ב - 1977 , כשעלה הליכוד לשלטון – ונעים להיזכר , חבר הכנסת רן כהן – קיבלתי בירושה כמנכ"ל ויושב-ראש של חברת " שיכון ופיתוח " כ - 30,000 יחידות דיור ריקות , כשעיקר הבנייה נעשתה קודם לכן בנצרת-עילית , בצפת , בטבריה , בבאר-שבע , בנתיבות , באופקים ובערד ;
אתה שומע – ובערד .
ואז בא אלי מי שהיום הוא שר האוצר ואמר לי : דן תיכון , אל תירתע .
נכון שיש כמה מאות יחידות דיור ריקות בערד , אבל אם לא תחדש את הבנייה ולא תבנה עוד דירות , קרוב לוודאי שהדירות הריקות יישארו ריקות למשך זמן רב .
אם תמשיך לבנות , התנופה תימשך , יבואו עולים , ואכן כך קרה .
רבותי , עליתי לכאן כדי לומר לכם , שהחזון של הממשלה החדשה , החזון של שר הבינוי והשיכון דהיום שונה במהות , ולא רק במהות , מחזונם של ראשי מפלגת העבודה , שאל תוך נעליהם הוא נכנס , ועל כך אני מצטער .
אני אביא רק דוגמה אחת לסיום .
הקבלנים , שבניית הדירות שלהם הופסקה , הגישו תביעות בהיקף של מיליארד שקל ;
אתה שומע , חבר הכנסת אורון – מיליארד שקל תובעים הקבלנים ממשרד האוצר
ואכן , כבר מותר לתבוע , אבל אני יכול לומר לך , גם כשמפסיקים לבנות צריך לעשות זאת בשכל , כך שזה יעלה פחות .
חברת הכנסת ענת מאור אמרה : הצלנו את התקציב .
ראי נא , הרי אנחנו לא טמבלים .
אילו , למשל , המשכתם , אדוני סגן השר , לתת סיוע לצורך רכישת דירות ביהודה ובשומרון ולא ביטלתם את מתן הסיוע , מה בסך הכול היה קורה ?
נכון , היו עוברים תושבים לשטחים .
אבל מה שאני רוצה לומר לך הוא , שכתוצאה ממכירת הדירות היה נוצר לכם עודף של 4-5 מיליארדי שקלים .
ואתם הרי חכמים , אתם הרי רוצים כסף ליצור תעסוקה – אז גם את ההפסקה הזאת של הבנייה אתם עושים בצורה לא מסודרת , לא אחראית ובזבזנית .
ועל כך , רבותי , אנו אומרים לכם : עצרו וחשבו , חשבו .
אל תעשו קודם ואחר כך תחשבו .
קודם תחשבו ואחר כך תעשו .
וזו הצרה הגדולה ביותר של הממשלה הנוכחית .
תודה .
מי אמר את זה ?
בשביל זה יש ממשלה שתתאם את הדברים .
אני מבקש את רשותך .
אבל היית מקבל את זה בחזרה .</text></doc><doc><name>סגן שר הבינוי והשיכון ר' כהן:</name><text>אדוני היושב-ראש , אולי באמת רק הערה , תוספת , לחבר הכנסת בא-גד .
אני רוצה לומר לך , שגדולי המתחכמים – איך לעשות גימיק בכנסת – הם לא אלה שלא יודעים את התקנון ואת הנהלים , אלא אלה שיודעים אותם על בוריים .
אז הם ממציאים דברים טובים .
אז לא נורא , תלמד מהיושב-ראש , תלמד את הדברים ותמציא דברים יפים .
אדוני היושב-ראש , אני רוצה להתייחס קודם כול לדברים של חבר הכנסת דן תיכון דווקא משום רצינותם .
ואני רוצה לומר לך , חבר הכנסת דן תיכון : אי-אפשר להבליע מחלוקות אידיאולוגיות בטיעונים – אם כלכליים ואם אחרים .
ראשית , אני רוצה לומר לך – והדיון הוא רציני והוא באמת כבד , ואני מברך על הטון שבו אתה מעלה את הדברים , כיוון שזה עניין יסודי ביותר – אתה אומר שהממשלה הזאת החליטה להימנע ממדיניות פיזור האוכלוסייה , סמל הציונות ההיסטורית ?
הלוא אתה יודע , שזה לא עולה על דעתנו .
היום משלימים את הבנייה של 1,500 יחידות דיור במעלות .
אנחנו משלימים , אם כי עדיין לא נקנתה אפילו דירה אחת שם .
אבל למעלות של חבר הכנסת בוחבוט אנחנו גם נביא תעסוקה , כדי שבמקומות הללו יגורו אנשים שיהיו להם גם בית וגם עבודה .
זאת הציונות , זה פיזור האוכלוסייה , ולא להביא לשם אנשים , אם בכוח ואם בדרך אחרת , שהם יצטרכו להתקיים על דמי אבטלה , או על הבטחת הכנסה , קרי – על חשבון המדינה .
רבותי חברי הכנסת , אני מדבר אתכם ברצינות , אז למה אתם הופכים את הדיון הזה לדיון לא-רציני ?
אתם יודעים מצוין , שהציונות מעולם לא הציגה רק את פיזור הדיור כייעוד ציוני – אלא גם את התעסוקה ואת העבודה ואת עבודת האדמה ואת התיעוש ואת כל הדברים הללו .
אז אנא מכם , אל תהיו לנו מפזרי דירות .
אדוני היושב-ראש , יש הרבה נושאים שאני רוצה לענות עליהם .
האזנתי האזנה דרוכה .
אפשר גם לא לענות .
אני רוצה לומר לך יותר מזה , חבר הכנסת דן תיכון .
אם תבדוק את האמת לאמיתה , תראה שבדיוק המדיניות שלכם היתה המדיניות הלא-ציונית , ואני אומר לך למה : משום שהבעיה שגרמה לאי-עלייה לישראל אינה העדר דיור .
גם כאשר כבר היו עשרות אלפי יחידות דיור לא הגיעו עולים .
העובדה שהעולים הללו עמדו בפני שוקת שבורה בנושא העבודה והתעסוקה , בפני מחסור במקומות עבודה שבהם יוכלו להתפרנס ולהתקיים – מכך נבעה הירידה בעלייה .
חבר הכנסת דן תיכון , אתה יודע שאני מכבד אותך מאוד , אז אנא ממך , אל תעמיד אותי במצב לא-נוח ולא נתקוטט כאן .
אולם הדבר הכי אבסורדי שאמרת , חבר הכנסת דן תיכון , הוא , שאילו נתנה הממשלה הזאת אותם מענקים , מענקי שפע , הלוואות נדיבות בהיקפים אדירים שניתנו למתנחלים , הם היו הולכים לגור שם , והממשלה היתה מקבלת 5-4 מיליארדי שקל .
יש לי בשורה בשבילך : כמעט כל הדירות שנקנו שם , נקנו בכסף ממשלתי מלא .
הלוא מה שקרה הוא , שהממשלה הקודמת נתנה , אם בהלוואות ואם במענקים , דירות בחצי חינם או בשלושת-רבעי חינם , כדי שאנשים יעברו לשם .
לכן אנחנו נגד הליכה שלהם לגור שם על-פי תפיסה אידיאולוגית ופוליטית , כיוון שזה מחבל בתהליך השלום , ואנחנו לא רוצים ליצור 4 מיליוני יהודים מעורבים ב - 2.5 מיליוני פלשתינים , אלא רוצים להגיע לפתרון של שלום , וזה גם פתרון אנטי-כלכלי למה שהמדינה צריכה .
זה הדבר האחד .
הטיעונים המוזרים ביותר היו של חבר הכנסת בא-גד .
חבר הכנסת בא-גד הוא לא רק חבר הכנסת חדש , אלא כנראה גם עולה חדש .
הוא שואל : מה הבאתם פתאום את החברות היוגוסלביות לעבוד בארץ ?
מי הביא ?
הוא שואל : מי הכניס את כל העובדים החדשים האלה מהשטחים שבאים לעבוד בארץ ?
רבותי , קודם כול , גם להם מגיעה פרנסה .
אבל מי הביא ?
אלוהים אדירים , מי הביא ?
אתם יודעים מי הביא ?
בדיוק אותו חבר כנסת , השר לשעבר שרון , שדקה לפני שאמר חבר הכנסת בא-גד את מה שאמר , הוא שיבח אותו והילל אותו .
ומי טען את הטענות הכבדות ביותר נגד הבאת החברות הזרות ?
חברי כנסת כמוני , או חברי כנסת ממפלגת העבודה , שהתנגדו לייבוא של חברות זרות .
כאן אני רוצה לומר לכם , שאנחנו הולכים לטרגדיה מסוימת .
ואינני רוצה להכחיש .
בשנה הבאה תסתיים הבנייה של 41,000 יחידות דיור בלבד .
בשנה הזאת תסתיים בנייתן של 72,000 יחידות דיור .
התוצאה תהיה סכנת פיטורים של 20,000 עובדים בבניין .
ואני רוצה שתדעו , חברות וחברי הכנסת , איך אנחנו הולכים להתמודד עם העניין הזה .
ראשית , חלק גדול של עובדי הבנייה הללו יעברו לבנות את ענפי התעשייה , את מבני התעשייה ואת אזורי התעשייה שאנחנו הולכים היום לעודד ולפתח .
שנית , הם יעברו לבנות את אותם מבני ציבור , כיתות בתי-ספר , 1,500 כיתות בתי-ספר שהוחלט להוסיף בשנה הבאה , מבני ציבור , מתנ"סים , מועדונים , בשביל אותם תושבים שהיום אין להם השירותים הציבוריים האלה .
לכן , חלק מעובדי הבניין יעברו מבניית דירות לבנייה של מבני תעשייה ומבני ציבור .
אתם יצרתם את הבעיה , ואנחנו , ממשלת העבודה ומרצ וש"ס , פותרים אותה .
ואל תבואו בטענות .
משום שאתם שפכתם , ואנחנו מרימים .
אני מבקש להדגיש דבר שני .
חבר הכנסת רפאל איתן אמר דבר ממש מוזר .
יש לו איזו מאניה – גם לי יש קצת – בעניין סגני שרים .
גם אני לא אוהב את העובדה שיש לנו בממשלה 11 סגני שרים .
אני חושב שזה יותר מדי , אני חושב שאפשר היה להסתפק בפחות .
אבל , חבר הכנסת רפאל איתן , אולי תבדוק את הכובע שבוער על ראשך ?
אתה ישבת בממשלה שבה היו סגני השרים הבאים : ביבי נתניהו , סגן שר החוץ ;
פנחס גולדשטיין – סגן שר החינוך ;
עובדיה עלי , שעשה עבודה מצוינת – סגן שר הביטחון ;
סגן השר עזרן במשרד האוצר ;
סגן השר רביץ – במשרד הבינוי והשיכון
סגן השר פרוש – בעבודה ורווחה ;
סגן השר גפני – במשרד הדתות ;
סגן השר ורדיגר – במשרד לענייני ירושלים ;
סגן השר הלפרט – סגן שר לענייני הביטוח הלאומי , המציאו המצאות כדי שיהיו סגני שרים ;
סגנית השר גאולה כהן – במשרד האנרגיה ;
סגן השר אפרים גור – במשרד התקשורת ;
סגן השר אליעזר מזרחי – במשרד הבריאות .
ובכן , 13 סגני שרים ישבו בממשלה שלך , חבר הכנסת רפאל איתן , ואתה אפילו לא ידעת .
אז איזה טענות יש לך על הממשלה שלנו ?
שכחתי סגן שר אחד , יגאל ביבי , במשרד לאיכות הסביבה .
13 סגני שרים , טבין ותקילין .
חבר הכנסת זאבי מנה 14 , אני ספרתי 13 .
בינינו לבין עצמנו , זה הכול נשאר על הכתפיים של רפאל איתן , שמתלונן על עודף סגני שרים בממשלה שלי , אבל לא בממשלה שלו .
קודם כול , אני באמת חושב שזה לא כבוד גדול , אבל זה בוודאי לא כבוד גדול בשבילך .
אז אנא , קצת צניעות .
אדם שבא לטעון על כובעו של אחר , שיסתכל על ראשו .
שנית , אתה שואל אותי : מה הם סדרי העדיפויות ?
אומר לך מה הם סדרי העדיפויות .
מכיוון שהפסקנו את הבנייה בשטחים , ומכיוון שביטלנו את החוזים באותם מקומות שבהם יש עשרות אלפי יחידות דיור , יכולנו להוסיף 122,000 שעות לימוד במערכת החינוך , יכולנו להוסיף שעות לימוד לעולים החדשים , יכולנו עכשיו ליזום תוספת של 5,000 מורים חדשים מקרב העולים החדשים
אתם תתפוצצו , אתם תכעסו , אבל
תשמע , יש לי בשורה בשבילך .
תהיה לך היום אפילו עוד הפתעה .
אבל תזכור , חבר הכנסת קופמן , כל הזמן , שזה מתאפשר רק משום שהתחלף השלטון , ורק משום שאנחנו מקצצים בתקציבים שהממשלה שלך בזבזה .
אני מבין שמאוד כואב לכם
זה מאוד כואב לכם שאנחנו מראים למדינה כולה , שבכסף שבזבזתם ניתן היה לעשות שימוש אחר .
ואני מודיע לך , חבר הכנסת ביבי : היום אנחנו
לא יעזור לכם .
אני מודיע לך , שבשבוע שעבר שר האוצר , בתיאום עם המשרד שלי ועם קרן-קרב , תיאם העסקה של 5,000 מורים מקרב העולים החדשים , לחינוך הפורמלי והלא-פורמלי .
אנחנו הולכים על התוכנית הזאת , ואני מקווה מאוד שהיא תתבצע .
ישבתי ביום שישי בבוקר עם מנכ"ל משרד התעשייה והמסחר , ושם הוא בישר לי על תוספת של 200 מיליון שקלים לעסקים קטנים .
סיכמנו על תוכנית להרחבה ולפיתוח של מרכזים מסחריים .
רבותי , זה רק חלק מהתוכניות .
כל זה התאפשר רק משום שהחלטנו לקצץ באותם תקציבים שאתם פיזרתם על המדינה כולה .</text></doc><doc><name>חיים אורון (מרצ):</name><text>כבר אסור לתבוע ?
סגן שרת החינוך היה פה .
מילא אני , אתה היית מת לענות בשם הממשלה .
מה צריך להיות כתוב שם ?
אדוני היושב-ראש , חברי הכנסת , אני מתקשה להבין .
אני בעצם מבין אבל מתקשה לתת תשובה מסודרת על השאלה , למה מידת ההיסטריה מצויה תמיד בהתבטאויות מהסוג ששמענו פה עכשיו מפי חברת הכנסת לימור לבנת בתחום זה , שבהחלט יש בו הרבה נושאים השנויים במחלוקת .
יש לי לזה רק תשובה אחת : אי-ביטחון ;
אי-ביטחון – מהתמודדות פשוטה , עניינית .
אני גא על כך שחלק מהנוער שלנו מתלבט בכך – על מלים של בית-מרקחת כמו " טוהר הנשק " , " טעם הקיום " , ומותר ואסור ;
כן , גם במלחמה וגם במלחמה בטרור .
עצם העלאת השאלות הללו הוא ביטוי של אי-ביטחון , הוא ביטוי של ערעור אמונתנו בצדקת דרכנו הציונית .
מה פתאום ?
הלבטים הללו ליוו את התנועה הציונית בכל דרכה , גם את המסתערבים של הפלמ"ח סביב המדורה , או ב " שיח לוחמים " או בעימותים שמתקיימים במקומות שבהם מתנגדים לסרבנים .
הוויכוח הזה מתקיים .
השתתפתי בו עשרות פעמים .
יש לי עמדה ברורה .
את פוחדת מהוויכוח .
אם את לא פוחדת מהוויכוח , תני ל " יש גבול " להביע את דעתם , ואנחנו נביע את דעתנו , שמתנגדת להם .
אל תסתמי להם את הפה ואל תסגרי את בתי-הספר עשרה קילומטרים מסביב , כי זה ממילא יגיע .
מי שמאמין שהביטוי " לחץ פיסי מתון " הוא פרובלמטי , כמוני , אף שהוא הופיע בדוח של ועדה ;
מי שמאמין שאין כיבוש נאור , כמוני , וכל כיבוש משחית – ואני נאבק שהכיבוש ישחית אותנו כמה שפחות , אבל הכיבוש משחית .
אני אתן לך לשוחח עם מאות בנים ששירתו בשטחים ותראי כמה אנרגיה הם משקיעים בשביל לא להיות מושחתים , לא האנרגיה שאנחנו משקיעים בוויכוח עם " יש גבול " .
אני יודע .
אנחנו לא מרשים לעצמנו להיות יפי-נפש – אומרים כאלה שלא התקרבו גם ליחידות הללו .
אבל ביחידות הללו יש רבים מאוד יפי-נפש , והם מתלבטים .
ואוי ואבוי לנו אם נמנע מהם את ההתלבטות .
יש לי עמדה .
אני חושב שהעמדה של הסרבנות היא עמדה לא נכונה .
אני חושב שניהול הוויכוח על הסרבנות דרך יחידות המסתערבים אינו נכון , ומזיק , כי המשפטים הגדולים לא היו סביב המסתערבים , אלא סביב " גולני " ו " גבעתי". מי שאומר : אל תשרת בשטחים בלבד , ואני נגד העמדה הזאת , שיאמר את זה , ולא יעשה מניפולציה על המסתערבים בוויכוח , שהוא בעיני ויכוח אמיתי , כל כך אמיתי , שאני מנהל אותו באופן בלתי-פוסק זה חמש שנים .
אבל , יש לי מלוא הכבוד וההערכה לאנשים שמתווכחים אתי , כי אני לא מקבל את דעתם .
אני מנסה לשכנע לא את מי שמתווכח , אלא את מי שהוא יעד להשפעה הזאת , לשכנע אותו שהעמדה לא נכונה .
אני מבין את הסרבנות המצפונית , אני מתקומם נגד הסרבנות הפוליטית , ואני חושב שאם יצליחו לשכנע ציבור גדול , הם עושים נזק קודם כול לנו .
הרי אתם משתגעים שיהיו בתוכנו מאות סרבנים , כי אז תוכלו להגיד : הנה , תראו , הוצאנו אותם מן הכלל .
לכן ההיסטריה , לכן האמירה הבוטה .
משדרים חמש דקות בטלוויזיה איך קבוצת פוגרומיסטים של " כך " מכים מפגינים .
ניידת המשטרה מגיעה אחרי כמה דקות , אגב , עם נשק .
למה מחכים ?
מחכים שיקרה פעם אסון בהפגנות הללו עם ה " קלצ'ניקובים " הללו ועם ה " עוזים " ?
אני מכיר אישית חלק מאנשי " יש גבול " , ואני מתווכח אתם ויכוח קשה .
מבחינה מוסרית הם נמצאים , בעיני , במרחק של ארבע דרגות מכל פוגרומיסט קטן של " כך " שמכה אותם .
אני חושב שצריך לפנות למשטרה ולשים לזה גבול .
כולם מצולמים , כולם יודעים מי הם .
איך הוא אמר בטלוויזיה ?
– " נעם ארנון יטפל בך". נעם ארנון כבר טיפל בי , הוא טיפל ביוסי שריד , ועוד לא עצרו אותו .
אני חושב שהעמדה שביטאה שרת החינוך והעמדה שביטא ראש הממשלה באשר לוויכוח הפוליטי הן במקומן .
אני חושב שזה לכבודה של הדמוקרטיה הישראלית , שמתנהל בתוכה הוויכוח הזה .
אני משוכנע שזה מחסן אותנו .
אם נהיה בטוחים בעמדתנו , אם נהיה מוכנים לעמוד בוויכוח הזה – ואני חושב שסרבנות היא מפלט של חולשה , דווקא כמי שיודע , שבכיבוש המתמשך לאורך שנים אנחנו הולכים על גבול עדין מאוד ומסוכן מאוד , וגם נכשלנו בו לא אחת .
היו משפטים .
לא " שלום עכשיו " הגישה אותם .
חלק גדול מדוחות " בצלם " נמצאו נכונים ואושרו גם על-ידי רשויות הצבא .
זה ויכוח שהצבא מנהל בתוכו .
ברגע שהוויכוח הזה ייפסק , ברגע שהמאבק בטרור יתיר הכול , לא יהיו נורמות מחייבות , זו תהיה מדינה אחרת .
יהיה קודם כול צבא אחר , ואז תהיה בעיה אמיתית – מי ישרת בשטחים .
מסכים .</text></doc><doc><name>קריאה:</name><text>היו עוברים לשטחים .</text></doc><doc><name>לימור לבנת (הליכוד):</name><text>הרי אתם התחייבתם שתהיו יותר טובים .
התחייבתם לבוחרים שיהיה אחרת .
על מה אתה מדבר ?
על מה הלנתם בארבע השנים האחרונות ?
למה לגזול את כבשת הרש ?
אדוני היושב-ראש , חברות הכנסת , חברי הכנסת , אני מבקשת , כקודמותי , להצטרף לברכות על הקמת ועדת הכנסת לקידום מעמד האשה , ועדה שהוקמה – אגב – עוד בשלהי הכנסת הקודמת .
אני רוצה לברך במיוחד את יושב-ראש ועדת הכנסת , חבר הכנסת חגי מירום , שהיה מהדוחפים להקמתה של ועדה זו .
לא הייתי רוצה לחזור על דברים שנאמרו כאן , וברובם יש בוודאי טעם רב .
הייתי רוצה , אם תרשו לי , לספר כיצד אני הצטרפתי למעגל הפמיניסטיות והלוחמות למען קידום מעמד האשה .
לא שקודם לכן לא חשבתי על כך , אבל לפני כמה שנים הוזמנתי לאספת הורים בגן של בני , והגננת הסבירה להורים , שהשנה היא תלמד על המשפחה .
היא מפרטת : אבא הולך לעבודה , אבא מפרנס את המשפחה , הוא בא הביתה ועוזר לילדים להכין שיעורים , הוא מתקן ברז .
אמא מחבקת , מנשקת ואוהבת .
מובן שהתקוממתי מאוד .
חשבתי שבימינו הסטריאוטיפים האלה עברו מן העולם , כאילו אבא אינו מחבק , אינו מנשק ואינו חם , ואמא אינה עוזרת להכין שיעורים , כי אולי אין היא מבינה בזה , והיא גם לא יוצאת לעבודה .
מאותו רגע החלטתי , כי כדי שהבת שלי , שהיום היא בת שלוש-וחצי , לא תצטרך בעוד 40 שנה לעמוד כאן או במקום אחר ולהילחם על מעמד האשה בישראל , אעשה כל שביכולתי כדי להילחם וכדי לקדם את מעמד הנשים .
בוודאי .
בארצות-הברית כינו את שנת הבחירות הזו כ " שנת האשה". נבחרו שש חברות לסנט ו - 46 חברות לקונגרס , הרבה יותר ממה שהיה בעבר .
זה בהחלט צריך לעודד אותנו , אם כי צריך להודות על האמת , המצב בארצות-הברית בתחום ייצוג הנשים אינו טוב מהמצב בארץ .
המצב הוא רע בעולם כולו .
בכנסת הזו יש לנו הפעם 11 נשים .
אומנם זהו אותו מספר חברות שהיה גם בכנסת הראשונה , כפי שאמרה חברת הכנסת נעמי חזן קודם לכן , אך הפעם יש בכנסת נשים שכולן , או כמעט כולן הגיעו מרקע של פעילות בנושא מעמד האשה , מרקע של פעילות בשדולת הנשים בישראל , ועם מחויבות אמיתית , מעבר לכל הנושאים האחרים , לעסוק גם בנושאים האלה .
לצערי , בכל פעם שמדברים על נושא מעמד האשה , מתעוררים איזה גיחוך , איזה צחוק , איזו צהלה כללית .
מצפים מאתנו שנהיה נחמדות , שנהיה יפות .
אני רוצה שלפחות כאן בכנסת יהיה ברור ועל דעת כולם : חברות הכנסת , כמו נשים במקצועות אחרים ובתחומים אחרים , הן טובות לא פחות מהגברים .
הן לא צריכות להיות יפות , כדי להיות טובות ומוצלחות .
הן לא צריכות להיות נחמדות , כדי שיהיה נעים לכולם מסביב .
הן צריכות להיות לוחמות , הן צריכות לייצג את הציבור כולו ואת ציבור הנשים בפרט .
ואני מאמינה שבכנסת הזו אולי נוכל לרשום על דברי ימי הכנסות בישראל , וברוח הימים האלה – את שינוי סדר העדיפויות ואת העלאת נושא מעמד האשה לראש סדר העדיפויות של הכנסת הזו , וכתוצאה מכך גם של עם ישראל כולו .
יש קווטה של שופטת אחת בבית-המשפט העליון .
חברת הכנסת נעמי בלומנטל מציעה להוסיף את נשות הגליל .
הן נמצאות בחזית לאומית .
אפשר לשאול שאלה ?
אין מספיק סגני שרים .
אדוני היושב-ראש , כנסת נכבדה , לפני שבועיים בערך רעשה כל הארץ כאשר התפרסם שתנועת " יש גבול " מפיצה חוברת לתלמידי תיכון , ובה היא קוראת להם שלא להתגייס ליחידות המסתערבים , עם כל הביטויים הידועים לנו , שכבר נאמרו ושנאמרים באותה חוברת .
שני דברים הביאו את אנשי " יש גבול " לחוצפה ולהעזה הזאת , לראשונה מאז החלו לפעול כתנועה פוליטית .
הדבר האחד הוא הקמת ממשלת רבין עם השמאל , שחיזקה אותם ;
והשני הוא התבטאותה של שרת החינוך זמן קצר לאחר הקמת הממשלה , שהיא מסתייגת מקיום יחידות המסתערבים , וכי לדעתה לא ייתכן שנערים בני 18 או 19 יחליטו על גזרי-דין מוות ויבצעו אותם .
הרבה דיונים כבר היו בכנסת הזאת ובוודאי עוד יהיו סביב התבטאויותיה של שרת החינוך , אבל בעיני זו ההתבטאות החמורה ביותר , כי שרת החינוך בישראל תקפה פומבית את טובי הבנים והלוחמים , נתנה היתר לדה-לגיטימציה של פעולתם ושלהם אישית , הפכה אותם בהבל פיה ממיטב הבנים לרוצחים שפלים , התירה את דמם בחוסר אחריות ובחוסר רגישות ונתנה את האות להסתערות על המסתערבים .
ואפילו לאחר פרסום החוברת ולאחר שהתעורר זעם הציבור , כמעט כולו , היא לא מצאה לנכון לגנות את הפרסום ולעצור את הפצת החוברת בבתי-הספר , את הפרוטוקולים האלה של נבלי ציון , שכמו " הפרוטוקולים של זקני ציון " – אלה גם אלה לא היו ולא נבראו ;
הם מזויפים , הם מסיתים ומתירים דם .
לעומת זה , כשנשאלה בהקבלה בלתי אפשרית על סיור שערך חבר הכנסת אביגדור קהלני ל - 6,000 תלמידים , סיור של מורשת קרב ברמת-הגולן , ענתה שזה לא תקין .
לפנינו עומדת שאלה רצינית הרבה יותר מהשאלה של שרת החינוך .
השאלה היא , איך קרה , שצמח לנו בארץ דור באושים כזה , מסיתים , אנשים ששום דבר יהודי אינו יקר להם וכל דבר יהודי זר להם .
אני מבקשת לחזור כאן על דברים שאמרתי בוועדת החינוך של הכנסת , ואשר קיבלו אישור באותה ישיבה , בשבוע שעבר .
אני מקבלת .
הדברים שאני עומדת לומר אושרו גם על-ידי אחד מחברי הכנסת של סיעת העבודה .
בתוך מערכת החינוך הקים בשעתו שר החינוך יצחק נבון יחידה לדמוקרטיה ולדו-קיום .
אני בעד דמוקרטיה .
אבל היחידה הזאת מביאה לתלמידים את נושא הדמוקרטיה דרך משקפי " שלום עכשיו". היא מפעילה גורמים שמזוהים עם " שלום עכשיו " , שמאלנים מובהקים , כמו למשל המדרשה לשלום על-שם אמיל גרינצווייג , כמו מכון ון-ליר , כמו המרכז הסמינריוני של השומר הצעיר בגבעת-חביבה ואחרים .
היא לא מפעילה שום תוכנית שמזוהה עם המחנה הלאומי .
מאמריו של זאב ז'בוטינסקי על חינוך ודמוקרטיה מוחרמים במערכת החינוך ואינם קיימים שם .
זה לא חינוך פוליטי – אני מצדדת בחינוך פוליטי , במעורבות של תלמידים , כדי לתת להם כלים להתמודד עם מערכות החיים במדינת ישראל – זו תעמולה פוליטית פרועה ופשוטה בחסות רשמית של מדינת ישראל .
מנהל היחידה לדמוקרטיה ולדו-קיום במשרד החינוך אישר השבוע ואמר : נכון – כך הוא אמר – שעד לפני שלוש שנים באמת לא היה איזון ולמדו רק נושאים שהובאו על-ידי השמאל .
עכשיו זה לא קיים עוד .
כשאני אמרתי את הדברים האלה לפני חמש שנים , אמרו לי שזה לא נכון .
חזקה עליהם שבעוד חמש שנים יגידו לי שמה שאני אומרת עכשיו נכון , כי התופעה הזאת נמשכת .
הדבר חמור עוד יותר , כי זאת לא רק תעמולה פוליטית , אלא משתמשים בה לגבי תלמידים בבתי-הספר גם לצורך תעמולה מפלגתית חד-צדדית לאור היום .
התלמידים זוכים , במסגרת החינוך לדמוקרטיה , לימי עיון של המדרשה לחינוך על-שם יגאל אלון , שהיה , אגב , מפקד מסתערבי הפלמ"ח ועמד על כך שהיחידה הזאת תהיה בתחום הפלמ"ח .
ובכן , הם מקיימים ימי עיון בבתי-ספר תיכוניים בנושאי דמוקרטיה כביכול .
והנה בתום יום העיון מתבקשים התלמידים למלא שאלונים .
הם ממלאים שאלונים בתום לב .
כעבור זמן-מה הם מקבלים הביתה מכתבים מאגף הנוער במפלגת העבודה , שקוראים להם להצטרף לפעילות נוער העבודה .
אני מציעה לכולכם לשאול את חבר הכנסת אבי יחזקאל , שאישר את הדברים האלה .
הוא יאשר שהם אכן נכונים גם היום .
אגב , הם נמשכים כבר שנים .
יש שם מספרי טלפון של מפלגת העבודה ושמות של פעילי מפלגת העבודה .
קוראים להם להצטרף .
זה קורה כשרק נותנים לה למפלגת העבודה קצה של שלטון , והיא חוזרת להיות מפא"י ההיסטורית .
שערו בנפשכם מה יקרה עכשיו , כשמרצ קיבלה את משרד החינוך .
מתחילים בחינוך לערכי השמאל , ממשיכים בחינוך לערכי תנועת העבודה , והתוצאה – סרבני גיוס , מסיתים , מופקרים .
על כן אני עומדת להציע לכנסת לעגן בחקיקה איסור תעמולה פוליטית ומפלגתית .
לא שכחתי שום דבר .
שום דבר לא שכחתי .
תעמולה מפלגתית ופוליטית שלכם בתוך בתי-הספר .
יצחק נבון היה שר החינוך מ - 1984 עד 1990 .
אתם יודעים את זה היטב .
לצערי , השר זבולון המר לא הצליח למנוע את זה .
זה הוקם ב - 1984 על-ידי יצחק נבון .
לכן אני עומדת להציע לכנסת לעגן בחקיקה איסור תעמולה מפלגתית בתוך בתי-הספר ובשעריהם ;
לא איסור לחינוך פוליטי מאוזן – זה כן , אלא איסור לתעמולה מפלגתית בתוך בתי-הספר , להבדיל מאותו חינוך פוליטי מאוזן , שאני תומכת בו בכל לבי .
פניתי ליועץ המשפטי לממשלה על מנת שיבדוק , האם אין באותה חוברת תעמולה של אנשי " יש גבול " עבירה על חוק העונשין .
זו דמגוגיה חמורה .
אין דבר מוסרי יותר מישיבת עם ישראל בארצו , ואין מלחמה מוסרית יותר ממלחמת המסתערבים בטרור , אלה שמטפלים נקודתית בבעיות ללא פגיעה בחפים מפשע , בדיוק כפי שפעלו היחידות המיוחדות , המסתערבים של הפלמ"ח של יגאל אלון .
זה פשע להציג אותם כרוצחים , את המסתערבים דאז ואת המסתערבים דהיום .
אנחנו נמצאים במצב של מלחמה , ואין בעולם מדינה הכובלת את ידי חייליה בהוראות חמורות כל כך של פתיחה באש .
לפני שבועיים בערך התפרסמה ב " מעריב " כתבה מזעזעת .
מדובר בקטעים שפורסמו מתוך מכתבו של חייל מילואים בחטיבה מובחרת , שחזר משירות סוער בח'אן-יונס .
כך הוא כותב במכתבו לעיתונאי ב " מעריב " , אני מצטטת : " לצה"ל נוספה נורמת לחימה חדשה – הבלגה בכל מחיר , גם במחיר סיכון חייהם של לוחמיו .
כך , למשל , שימוש באמצעים לפיזור מהומות מותר רק לאחר קבלת אישור ממפקד בגזרה .
הוראות הפתיחה באש הוחמרו מאוד ונשארו מעורפלות .
למעשה נוצר מצב בו תוכל לפתוח באש רק לאחר שיורים עליך אש חיה ואתה מזהה את היורה .
בכל מקרה אחר עליך לבחור בין סכנת היפגעות פיסית לבין חקירת מצ"ח". ועוד הוא מצטט מדברים שנאמרו לחיילים שם פעמים אין-ספור , כך אמרו להם : " יש לשמור על השקט ולא להתעמת כדי שלא לחבל בשיחות השלום " .
מדיניות ההבלגה , כבר היינו בסרט הזה , וכאן באים מופקרים ומסיתים את ילדינו ומשקרים .
אסור לתת להם להיכנס לבתי-הספר ואסור לתת להם לחלק חומר אפילו בשער בית-הספר .
צריך למצות אתם את הדין הציבורי והפלילי .
" זאת אינה שאלה פוליטית " , כך אומר החייל מח'אן-יונס .
" השאלה היא " , כך הוא אומר , " האם מותר לסכן חיי חיילים ואזרחים למען מטרות אחרות מלבד ההגנה על חייהם או על ביטחון המדינה , ואנחנו " – הוא ממשיך – " או שאנחנו פסיכים , או שמשחקים אתנו ברולטה רוסית". וכל המוסיף גורע .
אני קוראת למליאת הכנסת לקיים דיון בנושא ולגנות פה-אחד את הפצת חומר השטנה , ולפנות לשרת החינוך שתגנה בכל פה ותעשה כל שלאל ידה כדי למנוע את הפצת התועבה הזאת .
לא מהוויכוח , מההסתה ומהשקר .
זה כולל כיבוש יפו ?
מסכימה .</text></doc><doc><name>שרת החינוך והתרבות ש' אלוני:</name><text>תגיד את זה לשר האוצר
אדבר בסוף הדיון היום .
אדוני היושב-ראש , רבותי חברי הכנסת , ראשית אני רוצה לומר לך , חבר הכנסת דראושה , אנשים , ודין זה חל על נשים וגברים , שנמצאים בלחצים חברתיים ובמערכת של דעות קדומות , קשה להם מאוד להתייצב לבדם למאבק .
האשה , כמו הגבר , רוצה להיענות ללחצים ולציפיות של החברה שבה היא חיה , היא רוצה לחיות אתה בשלום .
לכן מי שחייב לעזור לנשים הערביות זה אתם , הגברים , ואנחנו , כלל הציבור .
אם אנחנו נעשה זאת ונעודד את הבודדות שיש להן אומץ , תקום התנועה של הנשים הערביות .
רבותי חברי הכנסת , אני מברכת את הכנסת על כך שהחליטה להקים ועדה לעניין זה .
אני מברכת את חברתי , חברת הכנסת יעל דיין , על התפקיד שהוטל עליה .
אין ספק שבמודעות הציבור הנושא ייהפך לנושא רציני משום שהכנסת תעסוק בו .
אני שמחה שאשה עומדת בראש הוועדה , מפני שזו אשה שלוחמת על הנושא , ואם אנחנו אומרים שלכל עניין צריך להיות מי שמומחה ומי שיודע , הרי בין שהיא אשה ובין שהיא גבר , חברת הכנסת יעל דיין מומחית ויודעת ולוחמת בנושא הזה .
אני מברכת אותה ואני מברכת גם את חברת הכנסת לימור לבנת על כך שהיא תהיה אחר כך בתפקיד , כי גם היא נושאת את הדגל הזה .
הדבר חשוב שבעתיים , ואל תצטערו שלראש הממשלה אין יועצת לענייני מעמד האשה .
זה היה מעמד אפוטרופסי , מעמד של מעשה חסד , מעמד של התנשאות ופילנטרופיה , וטוב שזה איננו עוד .
אם אנחנו רוצים כבוד לנושא , אם אנחנו רוצים שינויים בתחום הזה – כן , ועדה של הכנסת שתעשה ותטפל , ואני מאחלת לכולכם הצלחה .
בממשלה יש היום שתי נציגות , שגם להן יש איזה רקורד בנושא הזה מבחינת מאבקן ועבודתן , ואל תהססו לנצל אותנו למה שצריך לעשות בממשלה , כדי לבצע וליישם דברים שאתם תחליטו עליהם .
קולנו יישמע שם , ואני מאחלת לכולנו ולכל הנשים במדינת ישראל ולגברים החיים לידן ואתן : הצלחה בעבודתכם .
תודה .
כן .
היום יש רק אחת .
1. יום לימודים ארוך מופעל על-פי חוק שחוקקה הכנסת ובהתאם לקריטריונים שאושרו על-ידי ועדת החינוך של הכנסת .
אחד הקריטריונים קובע , כי יום חינוך ארוך – דרך אגב , הביטוי יום חינוך ארוך הוא מוקדם מדי , מפני שבמקום עדיין אין יום חינוך ארוך , אלא תהיה תוספת של שעות – יופעל בעיירות הפיתוח .
מאחר שהיישובים בשטחים הוגדרו כעיירות פיתוח , ממילא כולם נהנים מהפעלת יום חינוך ארוך .
עלות הפעלת יום חינוך ארוך בעיירות הפיתוח בכל הארץ היא כ - 20 מיליון ש " ח .
2. בהתאם לחוק יש להפעיל יום חינוך ארוך בכל הארץ בתוך שש שנים , ומשרדנו מרחיב את הפעלתו בהתאם לתקציב המאושר על-ידי משרד האוצר .
השנה עשינו אקט מיוחד והעברנו למעשה שעות מתקציב 1993 כבר לראשית שנת הלימודים הזאת , על מנת להרחיב את מספר השעות לבתי-ספר שבהם היו שעות מאוד מאוד מקוצצות , כדי לספק שעות רבות יותר לכיתות קטנות ולכיתות בעיירות פיתוח .
לשטחים המוחזקים על-ידי
אדוני היושב-ראש – א .
הפרסום ששמעת עליו , חבר הכנסת טמקין , הוא נכון .
בעבר קיבלו שם תנאים טובים יותר , לא רק בבחינות אלא בכל ההוצאות לנושא החינוך , כל עוד זה היה מסווג כאזור פיתוח .
היום מסווגים את האזורים בדרך שונה , וחלק מהמקומות עדיין נהנה יותר וחלק מהמקומות נהנה פחות .
אנחנו במשרד החינוך מבקשים , שיאפשרו לנו בכלל לקבוע את ההקלות והתוספות לפי צרכים נקודתיים .
אין הצדקה לכך שבמקומות – זאת אני עונה לחבר הכנסת בן-מנחם – כמו אור-עקיבא , או שכונת-התקווה , או שכונות באזורים עירוניים שהן אפילו במרכז הארץ אבל נמצאות במצוקה , ישלמו יותר , ילמדו פחות , מאשר באזורים עשירים , מפותחים , עם כיתות קטנות .
וזה לא רק מעבר ל " קו הירוק " , אלא זה גם בתוך הארץ .
אם ערד היא עיר פיתוח ושכונת-התקווה היא עיר מרכז , ויש הבדל ביניהן , הרי הדבר הזה אינו נכון .
אחד הדברים שאנחנו תובעים עכשיו מוועדת המנכ"לים , המסווגת מחדש את האזורים , הוא שאנחנו נוכל , נוסף על יישובי קווי העימות , ששם יש בעיה מיוחדת , ללכת נקודתית לפי הצרכים האמיתיים כדי לתת את התוספות ואת הרווחה שהן מעל לרף הכללי של מדינת ישראל .
אדוני היושב-ראש , סליחה , יש לי בקשה .
יש הצעה לסדר-היום שהועברה מהשבוע שעבר , הצעתו של חבר הכנסת יוסי ונונו בעניין הפסקת השידורים בלשון האמהרית , והיא בסדר-היום .
אני רוצה לומר שהבעיה נפתרה , השידורים כבר קיימים .
אנחנו פעלנו בעניין זה , פתרנו את הבעיה , ואינני יודעת על שום מה הנושא עדיין על סדר-היום .
אני לא באתי לכאן להתנאות בהישגים , אבל ברגע שנודעה לנו הבעיה , פעלנו במהירות .
מצאנו דרך גם מבחינה תקציבית להתגבר על כך , והכול בא על מקומו בשלום .
אני אעביר את תשובתי בעניין הזה לפרוטוקול , הואיל וזה על סדר-היום .
דליה , שינו לי את סדר-היום .
יש לי פגישה בתל-אביב .
סגן השר ישיב על ההצעה .
הודיעו לי שדחו מהשבוע שעבר ואמרו לי שזה יהיה בראש סדר-היום , וקבעתי פגישות עם אנשים בתל-אביב .</text></doc><doc><name>דוד מנע (הליכוד):</name><text>איפה יש 5,000 מורים עולים חדשים ?
לא כואב לנו .
זה מצחיק אותנו .
אדוני היושב-ראש , הצעת סיכום מטעם סיעות הליכוד , צומת , מפד"ל ומולדת : הכנסת קוראת לממשלת ישראל לבטל את החלטתה לגבי הקפאת הבנייה בכל חלקי ארץ-ישראל .
החלטה זו עתידה למוטט את ענף הבנייה ולגרום לפיטורים נוספים של אלפי עובדים .
ממשלות ישראל לדורותיהן שקדו על ביסוס ההתיישבות וביצוע מדיניות פיזור האוכלוסין בכל רחבי הארץ .
על כן שומה על ממשלה זו להמשיך במאמצים לבנייתה ולפיתוחה של ארץ-ישראל , ובכללה הנגב והגליל .</text></doc><doc><name>חיים קופמן (הליכוד):</name><text>תבדוק אילו רזרבות העברנו לכם .
הרי אתם עושים חגיגות ברזרבות שהעברנו לכם .
אנחנו מחזירים לרן כהן את מה שעשה לנו כל השנים .
הוא לימד אותנו .</text></doc><doc><name>יגאל ביבי (מפד"ל):</name><text>כבוד היושב-ראש , כנסת נכבדה , בחודש יוני האחרון נדקר תושב חברון הלל הורביץ בעלייה לתל-רומידה שבחברון .
בחודש יולי האחרון נתגלו מטעני חבלה תחת עמדות של חיילים בכיכר-השוטר בחברון ונזרקו בקבוקי תבערה לעבר רכב צבאי .
שמעון אברהם ממושב מיטב שבתענכים נרצח בחודש אוקטובר בשעה שעבד בשדות המושב .
יהודית אוסטרן מבת-ים נשרפה למוות בשעה שהרכב שבו נסעה נפגע ממטען צד , סמוך ליישוב מתתיהו .
אבינעם פרץ , שוטר משמר הגבול , נהרג בספטמבר על-ידי ערבי בטרמפיאדה בירושלים .
גורמי ביטחון ומשטרה העריכו כי שני המחבלים המעורבים בהריגתו התכוונו לבצע פיגוע רב-נפגעים בטרמפיאדה .
אלה הם רק מקצת אירועים ואסונות אשר התרחשו בחודשים האחרונים .
אירועים אלה ואחרים , המוגדרים " ביטחוניים חמורים " , אירעו ביהודה , בשומרון ובחבל-עזה ובתוך גבולות מה שנקרא " הקו הירוק". מלאכת הרצח והחבלה מתפשטת בכל חלקי ארץ-ישראל .
בחודשים האחרונים אנו עדים למלחמה ממש של כנופיות הרצח , המפעילות מטענים , יורות בנשק חם .
אנשים אלה אינם מהססים להרוג גם עשרות מבני עמם החשודים בעיניהם בשיתוף פעולה עם השלטון הישראלי .
הצבא הגיב , בין היתר , בהקמת יחידות מובחרות אשר משימתן להכות בפושעים , וזאת בלי לפגוע באוכלוסייה חפה מפשע .
" דובדבן " ו " שמשון " הן יחידות אשר אמורות לבלום את ההרג המשתולל באמצעות פגיעה ישירה במבוקשים .
מאז הוקמו יש פחות רצח באוכלוסייה הערבית הכללית , וודאי שנמנעו פיגועים גם באוכלוסייה היהודית .
תנועת " יש גבול " מצאה לנכון להפיץ חוברת , אשר ראש הממשלה כבר כינה אותה " שערורייה וסילוף דברים". מסמך זה מדבר על אי-מוסריותן של יחידות המסתערבים , והוא מופץ בין תלמידי בתי-הספר התיכוניים העומדים לפני גיוסם לצה"ל .
מסמך זה מספר כי יחידות המסתערבים הן , ואני מצטט : " יחידות אשר אנשים הגונים אינם מתנדבים לשרת בהן". מדובר בו בזכותם של חיילים לסרב לשרת בשטחים , שכן " בשטחים מתנהל מצוד אחר מבוקשים בעלי תפקיד מרכזי באינתיפאדה " .
אין ספק כי החוברת היא מסמך מסוכן ומביש , שיש בו מידה גדושה של רמייה והולכת שולל ותכליתו להגביה את חומות העוינות בין חלקי העם ולחתור תחת אושיות החברה .
וכבר נאמר : " מהרסיך ומחריביך ממך יצאו " .
קצנו כבר בפרשיות הנוגעות להתבטאויותיה של שרת החינוך והתרבות הגברת אלוני , אך כלום אין הסתה זו כנגד טובי בנינו יונקת מהתבטאויותיה של שרת החינוך , אשר מצאה לנכון להשמיע את קולה גם בעניין יחידות אלה ?
מה הטעם באספקת דלק רוחני למעשי הסתה , לאווירה של רפיון לאומי ?
יתר על כן , התבטאויות מילוליות של גורמים פוליטיים וגם של ארגונים וולונטריים כמו " יש גבול " גורמות לעידוד המחבלים להמשיך במלאכת הרצח שלהם ונותנות להם הצדקה אידיאולוגית .
ועל כך כבר אמרו חז"ל : כל המרחם על אכזרים סופו שמתאכזר על רחמנים .
ברצוני לשאול : האם מדינה שנמצאת במלחמה נגד גורמים חבלניים מבית ומחוץ ונאבקת בד בבד על השלום , האם היא צריכה להשקיע אנרגיה כה גדולה במלחמה נגד ההסתה הפנימית ?
אנו מתגאים בדמוקרטיה הישראלית , בחופש הדיבור , אך נראה בעליל כי " יש גבול " עברה את הגבול , והצורך למצוא חן בעיני העמים חזק וחשוב לה אולי אפילו מחיינו .
ברצוני לציין לשבח את הנוער הנפלא שלנו , אשר רוח ההתנדבות מפעמת בו בעוצמה לא פחותה מאשר בעבר .
על כל מקום ביחידה נבחרת נאבקים עשרות ואולי מאות .
גם " שמשון " ו " דובדבן " הן יחידות מבוקשות ביותר .
הנוער מבקש לתת , לתרום , להגן , לשמור על חיינו .
שלום אינו מושג בהבל פה .
כשם שאנו נאבקים על חיינו בארץ אנו נאבקים על שלום מדינתנו .
לאחר 70 שנות רצח וטרור , הכרזות חוזרות ונשנות בדבר הצורך להשמידנו וניסיונות חוזרים ונשנים לבצע זאת , מגיע לנו לחיות בשלום ויש לנו הזכות המוסרית לנקוט צעדים כדי להכריח את אויבנו להניח לנו לחיות בשלום .
שלום זה יושג בתנאי שלא נלך שולל אחר ססמאות נפסדות של טועים ומטעים .
עלינו להבין כי המאבק שאנו מנהלים יבטיח שלום לא רק לנו אלא גם לשכנינו .
סגן השרה פה ?
מיכה פה ?
יש גבול לממשלה הזאת .
אין מספיק סגנים ?
אפילו סגן שר אחד אין פה ?
אני מכבד מאוד את סגן השרה , ובמשרד הזה יש אפילו שני סגנים , לשם שינוי .
ראש הממשלה אמר את דברו בעניין " יש גבול " , אבל אם שרת החינוך לא תתנגד להפצת חוברת ההסתה ולא תעשה ככל יכולתה שהמורים יטפלו בנושא הזה , נגד החוברת , לדעתי אין היא מייצגת אז את דעת הממשלה – כי ראש הממשלה אמר את דברו – וודאי שהיא לא מייצגת את כנסת ישראל .
בחוזר המנהל הכללי הקרוב של משרד החינוך אני מצפה לראות , סגן השרה חבר הכנסת גולדמן , התייחסות ברורה שלכם לנושא , ושתהיה בו הוראה מפורשת .
אשמח אם תגיד את זה כאן מעל הדוכן – שבחוזר הבא של המנהל הכללי תכתבו את הדברים האלה בצורה ברורה .
לכתוב נגד ההסתה הזאת ולהורות למחנכים לתת שיעור מחנך בנושא הזה של גיוס לשירות צבאי בכל חלקי ארץ-ישראל .
נגד הסרבנות , נגד דברי הסתה ובעד חובת השירות בכל חלקי ארץ-ישראל ובכל יחידות צה"ל – חייב להיות חוזר כזה .
אני פונה גם אל הכנסת וקורא לה להתאחד ולומר את דברה בבירור , כמסר לבנים שלנו , בעד השירות ביחידות השונות של צה"ל , נגד השתמטות וסירוב להילחם בשטחים בכל חלקי ארץ-ישראל ולהכות את אויבינו .
פורמלית כן .</text></doc><doc><name>חגי מירום (יו"ר ועדת הכנסת):</name><text>אדוני היושב-ראש , כנסת נכבדה , סעיף 17 לתקנון הכנסת קובע , כי הכנסת תבחר מזמן לזמן , לפי הצעת ועדת הכנסת , ועדה לעניין מסוים שדינה לכל דבר , פרט לתקופת כהונתה , כדין ועדה קבועה , אם לא קבעה הכנסת הוראות אחרות .
חברי הכנסת , בשחר ימיה של הכנסת השלוש-עשרה הקמנו , על-פי סעיף 17 לתקנון הכנסת , ועדה מיוחדת – היא הוועדה לטיפול בבעיות הסמים , בראשות חבר הכנסת רפאל איתן , ומאז ועד עתה קיימנו דיונים בוועדת הכנסת והתייעצויות בין הקואליציה לבין האופוזיציה בדבר הקמתה של ועדת משנה נוספת : הוועדה לקידום מעמד האשה .
ועדה , מכוח סעיף 17 לתקנון הכנסת .
חברי הכנסת , ועדה כזו שאנחנו מקימים היא ועדה לכל דבר ועניין .
היא ועדה שיש לה יושב-ראש או יושבת-ראש ;
מספר חברי הכנסת בוועדה כזו הוא 15 .
הוועדה הזאת מקבלת למעשה , פרט להיותה מוקמת בהקמה מיוחדת , כל דבר שהיא צריכה לצורך ניהול ענייניה .
אנחנו קיימנו דיונים מקיר לקיר בכנסת הזאת מתוך מגמה להקים ועדה לקידום מעמד האשה .
חברי הכנסת , אני דחפתי להקמתה של ועדה כזאת מתוך תחושה , שענייני מעמד האשה במדינת ישראל מצריכים קיומה של ועדה מיוחדת בכנסת והתייחסות מיוחדת של הכנסת לעניין זה .
חברי הכנסת , צר לי לומר , אבל הממשלה שלנו לא ראתה לנחוץ למנות במשרד ראש הממשלה יועצת לענייני מעמד האשה , כפי שהיה בממשלות העבר .
משום כך , גם משום כך , חשבנו , שאם הממשלה אינה חושבת לעשות כן , הרי אנחנו נקדם את הנושא הזה כאן , בתוך הכנסת .
מוגבלת , כפי שאתה רואה , אבל יש לי השפעה גדולה בכנסת .
על כן אנחנו עושים זאת כאן , חבר הכנסת שמאי .
חברי הכנסת , נושא מעמד האשה וכבודה של האשה בישראל לוקה בחסר .
סוגיות הקשורות בהגנה על כבודה ועל גופה של האשה , סוגיות הקשורות בפרנסתן של נשים , סוגיות הקשורות בייצוג נשים בחברות , בגופים ממשלתיים , בגופים ציבוריים , בכנסת , בממשלה , ובכל מקום אחר שאליו נבחרים אנשים – מצריכות את הפניית הזרקור הלאומי לעבר הנושא הזה והתייחסות מיוחדת אליו .
אנחנו עדים בחודשים האחרונים למעשים של פגיעה בנשים ובגופן , מעשי שוד , מעשי אונס , נשים המוכות על-ידי בעליהן – כל אלה נושאים המצריכים התייחסות .
יש לנו רשות התייחסות לכך והוקמו מוסדות כאלה ואחרים אשר מהווים מקלט לנשים , אבל אנחנו לא רוצים את הנשים במקלט , אנחנו רוצים את הנשים יחד עם הגברים כשוות בין שווים בעמדות הקדמיות של החברה הישראלית .
זה הדבר שבגללו חשבנו שהנושא הזה חשוב כל כך .
חברי הכנסת , גם בשוק העבודה בישראל יש העדפה בולטת לגברים .
יש מניעה מנשים על יסוד היותן נשואות , על יסוד היותן אמהות , על יסוד היותן בהיריון וכתוצאה מכך זוכות על-פי חוק לחופשה שהיא חופשה לידה – יש מעסיקים שכתוצאה מכך מקפחים את האשה ומעדיפים גברים .
כל אלה מצריכים התייחסות כאן .
מעמד הבת , החיילת , הקשישה , העולה , האשה בשכונה – כל אלה טעונות טיפוח , התייחסות , ואני מאמין : גם קידום .
אשר על כן החלטנו להקים , בהסכמת כל הבית הזה , ברוח טובה , מקיר אל קיר , ועדה שתמנה 15 חברים בהרכב הבא : מסיעת העבודה – חברת הכנסת יעל דיין , חברת הכנסת דליה איציק , חבר הכנסת עבד-אלוהב דראושה מסיעת מד"ע על חשבון מפלגת העבודה , חבר הכנסת אלי דיין וחבר הכנסת אברהם בורג ;
מסיעת הליכוד – חברת הכנסת לימור ליבנת , חברת הכנסת נעמי בלומנטל , חבר הכנסת מאיר שטרית וחבר הכנסת סילבן שלום ;
מסיעת מרצ – חברת הכנסת ענת מאור וחברת הכנסת נעמי חזן ;
מסיעת צומת – חברת הכנסת אסתר סלמוביץ ;
מסיעת חד"ש – חברת הכנסת תמר גוז'נסקי ;
מסיעת מפד"ל – חבר הכנסת אבנר חי שאקי ;
ומסיעת ש " ס , אפילו מסיעת ש " ס – חבר הכנסת רפאל פנחסי .
זה מלמד אותנו , חברי הכנסת , שיש לנו הפעם ועדה לקידום מעמד האשה , שיש בה מכל חלקי הבית , מכל גווניו הפוליטיים של הבית , וכנראה יש כאן ביטוי רציני לאחדות הבית סביב הנושא של קידום מעמד האשה .
אני רוצה לציין כאן , כי בהסכמת הקואליציה והאופוזיציה , יושבת-ראש הוועדה תהיה חברת הכנסת יעל דיין למשך מחצית הקדנציה
וחברת הכנסת לימור לבנת תעמוד בראש הוועדה במחצית השנייה של הקדנציה .
חברי הכנסת , אני מאוד מאוד גאה בכך שאנחנו מקימים היום את הוועדה , ואני מבקש את אישורה של הכנסת להקמת ועדה מיוחדת זו .
אתה גם בעד נשים במועצות דתיות ובצוות לבחירת רבנים ראשיים ?
אני מקבל את התיקון .
אדוני היושב-ראש , חברי הכנסת , ראשית , אני רוצה לומר כאן , שרעיונות שונים נשקלים גם בשעות אלו , אני מתאר לי , בראשה של יושבת-ראש הוועדה , חברת הכנסת יעל דיין – האם לא להרחיב את הוועדה הזו ולהפוך אותה מוועדה לקידום מעמד האשה לוועדה לדיון בענייני המשפחה והילד .
השאלה הזו היא שאלה נכבדה מאוד , מפני שאנחנו לא בטוחים שיש לנו בכנסת גורם המטפל באופן פרטני וענייני בנושא הזה .
שנית , אני חושב , חברת הכנסת דליה איציק , שעם כל הרצון למנות או לבחור בגבר לראש ועדה כזו , אין כמו החברות שלנו , במיוחד חברות הכנסת שלנו , שהעניין הזה של אפליה , של חוסר השוויון , בוער בעצמותיהן .
לצערי , אני לא מוצא בבית הזה גברים שמוכנים עד כדי כך להשקיע ולעשות , כמו כמה מחברות הכנסת שלנו .
דבר שלישי שאני רוצה לומר כאן – באמת היתה התלבטות אם להקים את הוועדה הזו או לא .
זה מין דיון כזה , שלא ברור מה היא התשובה לו .
מצד אחד אתה רוצה לקדם את ענייני מעמד האשה , מצד שני אנחנו לא כל כך רוצים לעשות מזה בעיה מיוחדת , שלשמה צריך להקים ועדה .
בכל זאת החלטנו שעדיף לנו היום להתמקד בוועדה כזאת , שתעסוק בקידום מעמד האשה .
אני רוצה להגיד כאן , שצר לי על ההערה שהעירה כאן חברת הכנסת נעמי בלומנטל , שבה היא בירכה את נשות יהודה , שומרון ורצועת-עזה , הבקעה והגולן , וכך מתוך רצון כאילו להיות קצת פוליטית שכחה , למשל , שבשבוע האחרון , עמדו נשות הגליל תחת מטח ה " קטיושות " , ובעבר נשות תל-אביב היו אלה שעמדו בחזית כאשר נחתו ה " סקאדים". הייתי מציע שלא להכניס פוליטיקה לעניין הזה .
הייתי מציע שלא לעסוק בקטע הזה .
אנחנו רוצים לעסוק בקידום מעמד האשה בישראל בכל מקום ואתר , כל אשה , אם זו אשה יהודייה או ערבייה , דתית או חילונית וכיוצא באלה .
לא הפריע לי , הפריע לי האזכור שלהן במיוחד , כאילו הן נמצאות באיזו חזית לאומית מיוחדת במינה .
חבר הכנסת זאבי , כל נשותינו נמצאות , כל אחת במקומה שלה , בחזית כלשהי שהיא בוחרת לה .
חברי הכנסת , בואו נסיים בשפה מאחדת , ולא ניסחף לחילוקי הדעות .
אני מקווה , חברת הכנסת יעל דיין , שהוועדה תזמין באומץ את שרי הממשלה בזה אחר זה , כדי לשמוע מה הם עושים וכיצד הם עושים , כל אחד בתחומו , לקידום מעמד האשה , לקידום נשים לעמדות משמעותיות במשרדיהם .
אני מקווה , חברת הכנסת כבוד השרה שולמית אלוני , שאתן , נשותינו בממשלה , תעזרו לנו לקדם בוועדת שרים לענייני חקיקה נושאי חקיקה שהם הנושאים החשובים לנו כאן , בבית הזה , ולנוכח הנטייה של הממשלה הזאת לבטל בסיטונות הצעות חוק המוגשות פה על-ידי חברי הכנסת , תהיו אתן לנו למגן ולפה כאשר זה יבוא לדיון , במיוחד בנושאים הקשורים בענייני מעמד האשה .
בהצלחה לוועדה החדשה הזאת של קידום מעמד האשה .
אני חוזר : אני מבקש מהכנסת לכונן את הוועדה .
תודה רבה .</text></doc><doc><name>יעקב שמאי (הליכוד):</name><text>אין לך השפעה על הממשלה ?</text></doc><doc><name>דליה איציק (העבודה):</name><text>למה לא גבר ?
אני חושבת שהגיע הזמן , שגם בוועדות מהסוג הזה יהיו יושבים-ראש גברים .
אני רוצה לבקש מיושב-ראש ועדת הכנסת חגי מירום , שישקול את העניין הזה וייתן לכך משנה תוקף , שיעמוד גבר בראש הוועדה .
לפעמים גם זה לא .
אדוני היושב-ראש , כנסת נכבדה , זה כשלושה חודשים עוסקת מערכת החינוך , כמעט כולה , בתוכנית התל-אביבית לשינויים בחינוך , הידועה בשם " תוכנית שושני " .
משרד החינוך המותש , שלתקוות כולנו עמד לחזור סוף סוף למסלול פעילות נורמלי , חדל מעיסוקיו , שינה את סדר-יומו , וכולו מרוכז בתוכנית האמורה .
חברי הכנסת , ברצוני לומר לכם , כי מאות תוכניות נכתבות במערכת החינוך כמעט כל יום , והבית הזה לא נדרש להן .
התוכנית הזו מערערת את התשתית החברתית העדינה שנוצרה כאן ומאיימת להפר אותה .
לתוכנית הזו אין שום סימוכין מחקריים , היא לא נוסתה בשום מקום בעולם , ו - 70,000 ילדי תל-אביב – אסור שיהיו שפני הניסיון שלה .
זו תוכנית המעבירה במצח נחושה הרבה מאוד כסף ומשאבים שווי-כסף – כולם ציבוריים – לטובת מיעוט חזק , אך משתמשת ב " מכבסת מלים " כאילו לטעון את ההיפך .
התוכנית הזו בועטת ברגל גסה בכל הניסיונות הממושכים והמסובכים ליצור כאן תשתית של שוויון הזדמנויות במערכת החינוך , ובמקום ערכים אלה היא מציעה ללא הרף ולאורך כל המסלול שני דברים מרכזיים : מיון והפרדה .
ואולם , חברי הכנסת , לא לשם דיון ב " תוכנית שושני " הגשתי הצעה דחופה זו .
ועדת החינוך כבר דנה בה , ואסור לה לקבל שום תכתיב לגבי לוח הזמנים אלא ככל שהנושא ידרוש זאת .
הציבוריות הישראלית דנה במשך שנים ברעיון האינטגרציה ונזקקה להחלטה היסטורית של מליאת הכנסת כדי לאשרו .
וכאן – רעיון הפוך ונגדי כמעט מאושר בבית-דין מזורז , רק מפני שזה נוח למישהו .
ביקשתי דיון דחוף בשל השערורייה המתרחשת בשטח .
זה שבועות מספר מנסים ליישם את התוכנית שפורסמה ברבים במסיבת עיתונאים – והשרה שתקה .
התוכנית , שעל פניה מנוגדת למדיניות הכנסת ולהוראות משרד החינוך , פורסמה בקול גדול בעת נסיעתה של השרה לחוץ-לארץ , השרה שבה ארצה והמשיכה לשתוק .
ייתכן שלא הייתי מטריחה אתכם בגין שרה השומרת על " זכות השתיקה " , אלא שמציעי התוכנית מנצלים את השתיקה הזו כדי לקבוע עובדות בשטח .
צוותים של עיריית תל-אביב – עוד היום עברו בבתי-הספר היסודיים ובחטיבות הביניים , שהם בתי-הספר של המדינה ומוריהם הם עובדי המדינה , כדי להבטיח מראש כניעה מקיר אל קיר של המנהלים והמורים , והשרה עדיין שותקת .
מנהלי חטיבות הביניים כבר נצטוו להכין רשימות למיון ילדים עבור כיתות המצטיינים למיניהן , וביפו הפכו הגננות בן-לילה למורות לקריאה , ושוב – השרה שותקת .
וכאשר השרה שותקת , אין פלא שכמעט כל פקידיה שותקים אף הם .
בדיון בוועדת החינוך השתוממנו למראה נציגים נכבדים של משרד החינוך , שלא פצו את פיהם ולא היה להם מה לומר בעניין שצריך להיות פתוח והם צריכים להיות חופשיים לדבר בו .
אדוני היושב-ראש , חברי הכנסת , שלושה חודשים מפרסום התוכנית – ועמדתה של השרה שולמית אלוני נשארה עד היום כאחד מסודות המדינה השמורים ביותר , ודבר זה מאפשר במערכת החינוך מצב ללא תקדים , שבו איש הישר בעיניו יעשה .
מגוחך ועצוב שגם בקרב בכירי המשרד אין הסכמה לגבי עמדתה של השרה .
חלקם טוענים כי היא לא אישרה דבר מן התוכנית ;
חלקם אומרים שהיא אישרה את מסגרת התוכנית , וכל שנותר הוא לקבוע את שלבי הביצוע .
בשבוע שעבר קראתי בעיתונות דברים מפיו של שושני עצמו , הטוען כי השרה אלוני אישרה את מסגרת התוכנית .
ובכן , היכן היא האמת ?
האם אנחנו מגזימים כשאנחנו מבקשים לדעת את עמדתה של השרה , ואולי חוששת השרה להודות , ששתיקתה הנמשכת והתמוהה היא שתיקה שבהסכמה ?
צאו וראו מה קרה למערכת החינוך .
הקו של " תוכנית שושני " מאפיין זה שנים את החינוך הממלכתי-דתי מבית-מדרשה של המפד"ל .
חבל שהם לא נמצאים כאן .
איך נתנו במפד"ל פתרונות לילדים חלשים ?
הקימו מסגרות מיוחדות לילדים חזקים וקראו להן בכל מיני שמות , כאילו בתי-ספר מיוחדים – זרם תורני , " נעם " , חרד"ל – חרדים לאומיים , וכל מיני מסגרות ושמות ותוכניות , שיש להם רק קו מנחה אחד – להרחיק את החלשים .
להזכירכם , אף שיש חוק במדינה , החינוך הממלכתי-דתי עדיין לא ביצע את הרפורמה , וכולנו יודעים גם למה .
אז מה קרה לזרם הממלכתי-דתי ?
הלכו אותם הורים , שכך עוללו להם במשך שנים , והקימו להם זרם , הקימו להם תנועה בדמותה של תנועת ש " ס , שהרי חלק גדול מילדי ש " ס היו פעם בחינוך הממלכתי-דתי .
אילו נהגו בהם אחרת , אדוני היושב-ראש , אולי לא היתה קמה תנועה זו .
זהו חטאה החברתי הגדול של המפד"ל , והעונש שלה הוא אריה דרעי בדמותה של ש " ס .
אותי מעניין העניין .
אותך מעניין לנגח .
והנה יש סכנה של ממש שהשרה אלוני תמשיך חטא זה ותעבירו לחינוך הממלכתי , ונקל לשער כי העונש יופיע ולא היא לבדה תישא בו .
התוכנית הזו תצמיח מושג חדש במערכת החינוך הממלכתי – " ילדי שושני " יקראו לילדים האלה , והמושג הזה יהיה מושג טעון מאוד מבחינה חברתית .
שמענו השבוע את השרה בלובי החברתי ושוכנעתי שכנוע רב שיש לנו סיבה אמיתית לדאגה , כי לא שמענו ממנה תגובה חד-משמעית וברורה ;
לא לפני שקיבלנו ביקורת קשה שהלובי החברתי הוא שמרני , כאילו כל מה שצריך לעשות במערכת החינוך הוא בכל מחיר , בכל זמן , בכל דרך – לעשות דברים חדשים , ולא חשוב , ובלבד שמטרתם תהיה שהם יהיו חדשים .
עדיין נשאלת השאלה מהי עמדתה של השרה , שהרי אם היא מתנגדת לתוכנית ובכל זאת היא מתבצעת , זה ביטוי להתפוררות בתפקודו ובמימוש סמכויותיו הממלכתיות של משרד החינוך והתרבות , או שמא לשרת החינוך אין מידע מלא בזמן אמיתי .
בשתיקתה הנמשכת והתמוהה היא מחמירה את הפגיעה גם בעצמה וגם במשרדה .
אדוני היושב-ראש , חברי הכנסת , אם בדברי תשובתה תודיע שרת החינוך – אדוני סגן שר החינוך – כי לא אישרה את התוכנית לא כמסגרת , לא כפרטים , לא בשלבים ולא בכל גרסה אחרת ;
אם השרה תתחייב שתנחה במסמך ברור את כל המערכות הנוגעות בדבר לחדול מכל מעשה הנוגע לתוכנית הזאת , עד שימוצה הדיון בוועדת החינוך , ואם יהיה צורך אף במליאה , בבית הזה , ללא הכתבת לוח זמנים מכל צד שהוא – גם אני אסכים לוותר כאן ועכשיו על הדיון הזה .
ללא כל אלה – סימן השאלה יגדל ויחריף והדיון בבית הזה יהיה דיון הכרחי .
תודה רבה .
אבל מה בינתיים ?
תודיע על הקפאת התוכנית ?
למה אתה אומר שלא ?
אתה יודע במפורש שהתוכנית מתבצעת .
אני מציעה , גם אם אתה לא בקיא בנושא , שהשרה תודיע הודעה שהתוכנית מוקפאת .
אבל מה קורה בינתיים ?
בינתיים תודיעו שצריך להקפיא את התוכנית .
אדוני היושב-ראש , אני רק רוצה להגיד
לא , אדוני .
אני מבקשת ממך שתעמיד את הצעתי להצבעה .</text></doc><doc><name>אביגדור קהלני (העבודה):</name><text>אדוני היושב-ראש , כנסת נכבדה , אני רוצה
אדוני היושב-ראש , כנסת נכבדה , קודם כול אני רוצה לברך את ועדת הכנסת , שבאה וממליצה על הקמתה של הוועדה .
אני חושב שהגיע הזמן שנשנה את המנטליות הקיימת במדינת ישראל בגישה כלפי נשים .
אני מברך ואני חושב שלוועדה הזאת יש הרבה מאוד תפקידים , וכל הכבוד על התעוזה , על ההחלטה ועל הרעיון .
דבר ראשון שהוועדה צריכה לעסוק בו , לדעתי , הוא שינוי התפיסה ביחס ליכולתה של האשה במדינת ישראל .
נדמה לי שבארצות-הברית כבר השתנתה הגישה , אבל נדמה לי שאנחנו חיים בתקופה , שהאשה עדיין נחשבת כבת למעמד נחות .
לא פעם אחת אנחנו חשים בכך גם בגישה אל האשה כאשה נשואה , בנושא גירושין , גיטין , משפחה חד-הורית וכן הלאה .
דבר שני : צריך לשנות את הגישה אל האשה עצמה .
נראה לי שכל הנשים החליטו להפריע לי לדבר .
אני משבח אתכן ואתן עושות לי פה הפגנת נשים .
תאמינו לי שאשתי לא מאזינה לי עכשיו , אני מדבר אליכן .
אני רוצה לומר : כשרואים כמה נשים יושבות ביחד , זו כבר הסתה למרד .
על מה אתן מתמרדות ?
אנחנו הולכים לקראתכן .
תנאי השכר של הנשים בארץ היום : 30 % פער , במגזר הציבורי , לטובת הגברים , או לרעת הנשים .
בדרגות הנמוכות במגזר הציבורי יש שיעור גבוה מאוד של נשים .
עוד לא ראיתי יושבת-ראש דירקטוריון אחת במדינת ישראל , ולא ראיתי מנכ"לית של חברה ממשלתית אחת במדינת ישראל .
אני חושב שאין הזדמנות שווה בכל התפקידים לנשים ולגברים .
הדבר הזה יכול לעבור מהפך במדינה .
אין שום צורך שנמשיך לשמר את הסטטוס-קוו הקיים .
אני חושב שצריך לייצר מנגנוני הגנה לנשים , שגופן הפך להיות הפקר במדינת ישראל .
אנחנו עדים לאונס ולתוצאות משפט , ורק לפני שבועיים ראינו תוצאת משפט כזו או אחרת הפוגעת בגוף האשה .
אני חושב שצריך להגן על נשים מפני אלימות של גברים .
הקמנו להן בתי-מחסה , וטוב שנמנע את האלימות שעה אחת קודם , מאשר נקים בתים .
אנחנו יודעים שמרבית הנשים העומדות בראש המשפחות החד-הוריות במדינת ישראל נמצאות מתחת לקו העוני .
דבר נוסף : כשראינו פה את ההתקהלות רציתי לומר , שאין מספיק נשים בפוליטיקה , אבל כשעמדתן כולכן כאן בפינה השמאלית ראיתי שיש גם בכנסת , זו הפעם הראשונה , מספיק .
נכון , חשבתי שאם יהיו יותר נשים בפוליטיקה יהיה יותר נחמד בבית הזה
וחשבתי שנשים כאן לא צועקות מספיק , אבל אין לי שום ספק , שאם בבית הזה יהיו יותר נשים שתעזנה קודם כול להתמודד ותהיינה חלק מהנוף הזה , הבית הזה יצא נשכר .
אני מאחל הצלחה לוועדה .</text></doc><doc><name>נעמי חזן (מרצ):</name><text>אדוני היושב-ראש , חברות וחברי הכנסת , אני באה לברך , כמו קודמי וקודמותי , על היוזמה להקים ועדה לקידום מעמד האשה בכנסת .
הרבה כבר דובר פה על הבעיות הרבות שאתן מתמודדות נשים במדינת ישראל , וגם דובר הרבה על התפקידים המיועדים של הוועדה .
אני רוצה לייחד את שלוש הדקות שניתנו לי כדי לשאול , מדוע הנושא של קידום מעמד האשה מהווה מבחן לכל החברה הישראלית ולדמוקרטיה במדינת ישראל .
החשיבות של קידום מעמד האשה נעוצה בשלושה אלמנטים מרכזיים של הדמוקרטיה .
ראשית , במדינת ישראל , כמו במדינות רבות אחרות , האפליה לרעה של נשים חודרת לכל מרכיבי החברה .
מדינה לא יכולה להיות דמוקרטית אם היא איננה מקדמת את עקרון השוויון בכל תחום ותחום .
נקודה שנייה .
חברה ומדינה לא יכולות להיות דמוקרטיות אם אין התייחסות לבעיות הפרטניות של קבוצות שונות בתוך החברה .
כמו שיש התייחסות לערבים וליהודים , לדתיים ולחילונים , אם אין התייחסות לנשים כמו לגברים , החברה שלנו לא יכולה להתפאר בכותרת " דמוקרטית " .
הנקודה השלישית והחשובה ביותר – ייצוג הנשים היום בכנסת ישראל , בכנסת השלוש-עשרה , הוא בדיוק כמו ייצוג הנשים בכנסת הראשונה , קרי – 9 .2 % מכלל חברי הכנסת .
כל זמן שלא יהיה ייצוג הולם לקבוצה המהווה רוב באוכלוסייה הישראלית , מדינת ישראל איננה מסוגלת ולא תהיה מסוגלת לקרוא לעצמה דמוקרטיה במלוא מובן המלה .
אדוני היושב-ראש , כנסת נכבדה , הנושא של קידום מעמד האשה הוא נושא של הדמוקרטיה הישראלית , של גברים ונשים כאחד .
אם הוועדה למעמד האשה תתרום לקידום נשים במדינת ישראל , היא תוכל לתרום גם תרומה מהותית ביותר לקידומה ולחיזוקה של הדמוקרטיה במדינה .
תודה רבה .</text></doc><doc><name>היו"ר ד' שילנסקי:</name><text>תודה רבה .
רשות הדיבור לחברת הכנסת יעל דיין , ואחריה – לחבר הכנסת יוסי כץ .
תודה רבה לחברת הכנסת יעל דיין .
רשות הדיבור לחבר הכנסת יוסי כץ , ואחריו – לחברת הכנסת נעמי חזן .
חברי הכנסת , הנושא רחב ומעניין , אבל אני רוצה להפנות את תשומת לבכם להוראה שקיבלתי , שלכל אחד מהדוברים הוקצו שלוש דקות .
לגבי חברת הכנסת יעל דיין , יושבת-ראש הוועדה , לא הקפדתי כל כך .
אבקש מאחרים להקפיד על הזמן , כי גם אני אקפיד .
תודה רבה .
אני מזמין את חברת הכנסת נעמי חזן , ואחריה – את חברת הכנסת נעמי בלומנטל ;
אחריה – חברת הכנסת לימור לבנת , ואחריה – חבר הכנסת עובדיה עלי .
תודה רבה .
אני מזמין את חברת הכנסת נעמי בלומנטל , ואחריה – את חברת הכנסת לימור לבנת .
תודה רבה .
רשות הדיבור לחברת הכנסת לימור לבנת , ואחריה – לחבר הכנסת עובדיה עלי .
תודה רבה .
רשות הדיבור לחבר הכנסת עובדיה עלי , ואחריו – לחבר הכנסת עמיר פרץ .
תודה רבה לחבר הכנסת עובדיה עלי .
רשות הדיבור לחבר הכנסת עמיר פרץ , ואחריו – לחבר הכנסת עבד-אלוהב דראושה .
תודה רבה .
רשות הדיבור לחבר הכנסת עבד-אלוהב דראושה , ואחריו – לשרה חברת הכנסת שולמית אלוני .
אני משתמש בתואר חברת הכנסת , היות שאת מדברת כחברת כנסת .
תודה רבה לחבר הכנסת דראושה .
רשות הדיבור לשרה חברת הכנסת שולמית אלוני , ואחריה – לאחרון אחרון חביב , חבר הכנסת אברהם בורג .
סליחה , אמרו לי שבטעות לא נרשם שמו של חבר הכנסת אלי גולדשמידט .
הוא יהיה אחרון הדוברים .
תודה רבה .
אני מזמין את חבר הכנסת אברהם בורג , ואחריו – אחרון אחרון , חבר הכנסת אלי גולדשמידט .
רשות הדיבור לחבר הכנסת אלי גולדשמידט .
ארשה לעצמי לתקן , היו כאן חילוקי דעות שקטים ותרבותיים .
חבר הכנסת אברהם בורג אמר : היושבת-ראש המיועדת , חבר הכנסת חגי מירום תיקן בקריאת ביניים , שהיא כבר יושבת-ראש .
למען הסדר הטוב , כל עוד לא היתה הבחירה הפורמלית , שיש להניח שהיא תהיה , בינתיים צדק חבר הכנסת בורג , ובשלב זה היא רק מיועדת .
סליחה , למה אחת ?
שתיים .
תודה רבה .
חבר הכנסת חגי מירום רוצה להשיב , בבקשה .
תודה רבה .
חברי הכנסת , תם הדיון בנושא זה .
אנחנו ניגשים להצבעה .
ההצבעה אלקטרונית .
מי בעד הצעת ועדת הכנסת להקים , על-פי סעיף 17 לתקנון הכנסת , ועדה לקידום מעמד האשה ?
16 בעד , אחד נגד , אין נמנעים .
חבר הכנסת סילבן שלום , אני מבין שישבת לא במקומך .
אנחנו מצרפים את קולך .
17 בעד , אחד נגד ואין נמנעים .
סיימנו את הדיון בסעיף זה .
אני מזמין את שרת החינוך והתרבות לענות על שאילתות .
רשות לשאלה נוספת לחבר הכנסת בני טמקין .
לא .
שאלה נוספת לשאילתא רגילה רק השואל יכול לשאול .
בבקשה , חבר הכנסת טמקין .
כדי שגם אני אבין את השאלה הנוספת – לאיזה שטחים אדוני התכוון ?
תודה רבה .
חברת הכנסת לימור לבנת , אין פה מקום לשאלה נוספת במקרה זה .
אנחנו ניגשים להצעות לסדר-היום .
גברתי השרה , הסעיף הזה נמצא בסדר-היום .
לא אני קבעתי אותו , ואני אינני מוסמך להוריד אותו .
אבל נדמה לי שהבעיה תיפתר על-ידי חבר הכנסת יוסי ונונו .
נראה לי שהוא איננו .
לא , כנראה זה לא יעלה על סדר-היום , כי הוא איננו .
אבל – נראה .
כאשר יגיע תור הצעתו , נראה אם הוא ישנו או איננו .
נלך לפי הסדר .
ההצעה הראשונה לסדר-היום : תוכנית החינוך החדשה של עיריית תל-אביב – הצעה מס' 281 , מאת חברת הכנסת דליה איציק .
קורה , כולנו רק יצורי אנוש ותו לא .
גם זה לא תמיד .
תודה רבה .
אדוני סגן השר , בבקשה .
אני רוצה להפנות תשומת לב , על מנת למנוע מצב שבסעיף האחרון אצטרך למחוק באופן סיטוני שמות מציעים , פרט לחבר הכנסת רחבעם זאבי שהוא אחרון המציעים , איש מהמציעים איננו כרגע , ואינני רוצה בנושא כל כך חשוב – חברת הכנסת תמר גוז'נסקי , לא ראיתי אותך כשנכנסת – לכן אני מבקש מהמזכירות להפנות תשומת לב הנואמים הראשונים .
חבר הכנסת חיים אורון ביקש שיעבירו אותו למקום השלישי .
ראשון יהיה חבר הכנסת יגאל ביבי , ואחריו – חברת הכנסת לימור לבנת , ואחריה – חבר הכנסת חיים אורון .
אבקש להודיע להם שהתור שלהם מתקרב , מאחר שגם חבר הכנסת יוסף ונונו איננו נוכח כרגע .
בבקשה , אדוני סגן שרת החינוך מיכה גולדמן .
תודה רבה .
הצעה אחרת לחבר הכנסת מאיר שטרית .
באופן פורמלי חברת הכנסת דליה איציק ביקשה דיון במליאה .
סגן השר הציע להעביר את הנושא לדיון בוועדה .
הצעה שלישית תהיה כנראה על-ידי חבר הכנסת מאיר שטרית .
תסלח לי , חבר הכנסת מאיר שטרית , ואל תיפגע , למען שמירה על הסדר הטוב אני מבקש שתדבר מהמיקרופון בצד .
הצעה אחרת היא במסגרת של דקה .
לא היה פורמליסט כמוני .
אני מכבד טקס .
אל תיפגע , אני פשוט רוצה לשמור על הסדרים בכנסת .
לא נפגעת , אני מקווה .
מה הצעתך ?
הזמן תם .
יש לך דקה .
כבר ענית על קריאת הביניים .
עכשיו נותר לך רק דבר אחד , להביא את הצעתך .
אני מצטער , אבל כבר עברת הרבה הרבה מעבר לזמן .
יש לך דקה אחת להצעה אחרת .
וכבר דיברת פי כמה .
תודה .
חברי הכנסת , היתה פה הצעה טובה בקריאת ביניים של חבר הכנסת בוחבוט , והיתה הסכמה עם חבר הכנסת שטרית , וכאילו הכול טוב ויפה .
אבל יש תקנון ופרוצדורה .
אם כך , אני שואל את חברת הכנסת דליה איציק : האם את מסכימה שהצעתך תעבור לוועדה ?
יש אפשרות לקיים דיון במליאה , יש אפשרות להעביר את הנושא לוועדה , ואפשרות נוספת היא להסיר את הנושא מסדר-היום .
אם אינך מסכימה להצעה להעביר את הנושא לוועדה , נשארות לנו שתי אפשרויות .
שתי ההצעות שיש , אחרי שלא הסכמת להעברה לוועדה , הן : דיון במליאה או הסרה מסדר-היום .
מי שהוא בעד דיון במליאה מצביע בעד ;
מי שהוא בעד הסרה מסדר-היום מצביע נגד .
שמונה בעד , ארבעה נגד , אין נמנעים .
אני קובע שהצעתה של חברת הכנסת דליה איציק , תוכנית החינוך החדשה של עיריית תל-אביב , תידון במליאה .
אנו עוברים להצעה לסדר-היום מס' 312 , של חבר הכנסת יוסף ונונו , בנושא : צמצום תוכנית השידורים ב " קול ישראל " לעולי אתיופיה .
אדוני סגן השר , אני מפנה את תשומת לבך לכך שהשרה חשבה וכולנו חשבנו שהנושא לא יעלה .
היא אמרה שהיא משאירה את התשובה .
חבר הכנסת ונונו , בבקשה .
תודה רבה .
אדוני סגן השר , בבקשה .
תודה רבה .
מה אתה מציע , אדוני סגן השר ?
אני מניח שגם העלאת הנושא על-ידי חבר הכנסת ונונו זירזה את פתרון הבעיה , ולכן יהיה לו גם סיפוק .
אני מציע להסתפק בזה .
תודה רבה .
ובכן , חבר הכנסת ונונו מסתפק בתשובה של סגן השר .
אנחנו עוברים לסעיף האחרון בסדר-היום – הצעות לסדר-היום מס' 274 , 275 , 278 , 282 , 284 , 294 ו - 298 בנושא : הפצת חוברת " יש גבול " כנגד המסתערבים בבתי-הספר .
ראשון המשתתפים בדיון – חבר הכנסת יגאל ביבי , אחריו – חברת הכנסת לימור לבנת , ולמען הסדר הטוב , אחריה – חבר הכנסת חיים אורון .
אני מפנה את תשומת לבכם לכך שבהתאם לתקנון , מאחר שיש יותר ממשתתף אחד בדיון , הזמן הוא שבע דקות לכל אחד .
כן , כן .
זה באמת
אני מצטער על התופעה , אבל בהתאם לנוהג אנחנו ממשיכים בדיון .
הנה סגן השרה חזר .
בבקשה .
מה אדוני מבקש ?
פורמלית אתה צריך לבקש דיון במליאה .
תודה רבה .
אני מזמין את חברת הכנסת לימור לבנת .
סליחה , תגידי את הדברים .
נוציא מהפרוטוקול שאת מבקשת לחזור על דברים שאמרת בוועדת החינוך , מכיוון שדברים שנאמרים בוועדה לא מצוטטים אפילו הם נאמרו על-ידך .
אני מחזיר לך את הזמן שלקחתי ממך .
תודה רבה .
אני מזמין את חבר הכנסת חיים אורון , ואחריו – את חברת הכנסת תמר גוז'נסקי .
תודה רבה .
אני מזמין את חברת הכנסת תמר גוז'נסקי , ואחריה – את חבר הכנסת חגי מירום .
תודה רבה .
רשות הדיבור לחבר הכנסת חגי מירום , אחריו – לחבר הכנסת אלכס גולדפרב , ואחריו – אחרון אחרון חביב , לחבר הכנסת רחבעם זאבי .
תודה רבה .
רשות הדיבור לחבר הכנסת אלכס גולדפרב , ואחריו – לחבר הכנסת רחבעם זאבי , אחרון הדוברים .
תודה רבה .
אני מזמין את חבר הכנסת רחבעם זאבי .
בבקשה .
אני אבקש מהאספה להתפזר , או לקיים אותה מחוץ לאולם .
תודה רבה לכם .
תודה רבה .
אדוני סגן השר , בבקשה .
תודה רבה .
אני שואל את חבר הכנסת חיים אורון , האם אתה מסכים ?
חבר הכנסת יגאל ביבי , איננו באולם .
אי-אפשר לקבל את הסכמתו , רבותי .
חברת הכנסת לימור לבנת ?
חברת הכנסת תמר גוז'נסקי ?
חבר הכנסת חגי מירום – איננו .
חבר הכנסת אלכס גולדפרב ?
אתה מסכים להעביר לוועדה .
ועדת הכנסת תחליט לאיזו ועדה .
חבר הכנסת רחבעם זאבי ?
רבותי , אומר לכם מה המצב הפורמלי .
המצב הפורמלי הוא , שאני צריך להעמיד להצבעה את ההצעות של אלה שנמצאים פה והביעו את הסכמתם להעביר את הנושא לוועדה , ואני מניח שתהיה הסכמה לכך .
לגבי שני חברי הכנסת שאינם פה , היינו יגאל ביבי וחגי מירום , ההצעה היא לקיים דיון במליאה .
מאחר שאני מניח שהם יסכימו , ולמען לא תגידו שאני יותר מדי פורמליסט , אני הולך לפי כמה תקדימים שכבר היו ויוצא מתוך הנחה שהם מסכימים , בתקווה שהם לא יערערו על החלטתי .
מי בעד העברת כל ההצעות לוועדת הכנסת , שתחליט לאיזו ועדה להעביר את הנושא ?
בבקשה .
12 בעד , אין נגד , אין נמנעים .
אני קובע שכל ההצעות תועברנה לוועדת הכנסת על מנת שתחליט לאיזו ועדה להעביר אותן .
חברי הכנסת , בזה תם סדר-היום .
הישיבה הבאה תהיה , בעזרת השם , מחר , יום שלישי , כ " א בחשוון התשנ"ג , 17 בנובמבר 1992 , בשעה 16:00 .
ישיבה זו נעולה .</text></doc><doc><name>יעל דיין (העבודה):</name><text>כבוד היושב-ראש , כנסת נכבדה , אני רוצה להודות על הכבוד שזיכו אותי בו חברי לסיעה , ובראשם יושב-ראש ועדת הכנסת , חבר הכנסת חגי מירום , לעמוד בראשות הוועדה לקידום מעמד האשה .
אבל אין זה אות כבוד לחברה הישראלית הטוענת לשוויוניות , שיש לה צורך והכרח להתייחס אל מחצית האוכלוסייה כאל טעונת טיפוח , טעונת הגנה , שרויה בפיגור , הסובלת מאפליה ומעיוותים בכל תחום מתחומי חיינו , ולפיכך להקים עבור המחצית הזאת איזה גוף , אומנם לא סטטוטורי , אבל טוב ומבורך , המתקן עיוותים ומקדם את מי שצריך להיות מקודם כמובן מאליו .
בחברה מתוקנת , ואנחנו כנראה עדיין איננו כאלה , עוסקים בחוקי יסוד , בזכויות אדם , בזכויות אזרח , בהבטחת השוויון בלי הבדל דת , גזע ומין .
כאן , לצערי , מאחר שהשוויון איננו מובן מאליו ויש הבדלי דת , ויש הבדלי גזע , ובוודאי יש הבדלים בנושא השוויון בין המינים , אנחנו נזקקים לוועדה הזו , שתנסה כמיטב יכולתה למלא ארבעה תפקידים : הוועדה הזו תהיה אוזניים קשובות , הוועדה הזו תהיה עיניים פקוחות .
הוועדה הזו תהיה פה מדבר , והוועדה הזו תהיה יד מחוקקת .
יד ואוזן ועין ופה לציבור הנשים בארץ ולציבור הרחב שאינו נמנה עם המין הנשי אך רואה עצמו כלוחם נגד אפליה ובעד שוויון – זו תהיה ועדה פמיניסטית מובהקת .
אם הגדרת הפמיניזם היא מאבק נגד אפליית נשים והבטחת שוויון המינים , אנחנו נצטרך קודם כול להסיר את הסטיגמה מהמושג " פמיניסטים " , " פמיניסטיות " , המזוהה בלגלוג עם שרפת חזיות ומיליטנטיות פתטית .
אני מקווה , שלפני תום הקדנציה הזו יקומו בכנסת הזו חברי כנסת גברים , ובאותה הגאווה והערכיות שהם אומרים , " אני סוציאל דמוקרט " , " אני הומניסט ליברלי " , יאמרו אברום בורג , מאיר שטרית , עבד-אלוהב דראושה , יצחק רבין ויצחק שמיר : " אני פמיניסט". כי אם זבולון המר , או הרב בא-גד , או מיכה גולדמן , או יהושע מצא , חס וחלילה אינם פמיניסטים , הם גם אינם יכולים להיות חתומים על מגילת העצמאות המבטיחה שוויון בין המינים .
כך , השוויון , הקידום , הכבוד האנושי , דברים שנמנעים מציבור הנשים , הופכים להיות אמת המידה לחברה מוסרית ומתוקנת .
זו שלנו עדיין מנצלת את חולשת החלשה , את תלותה של החלשה , את הסטריאוטיפ המושפל והעלוב שדורות של חברה פטריארכלית , כוחנית ונבערת הצליחו להדביק לאשה עד ימינו וגם בבית הזה .
הוועדה לקידום מעמד האשה תהיה לעיניים והיא תתברך בראייה חדה מאוד של כל עוול וכל קיפוח וכל זלזול וכל סטיגמה נבערת שנשים נתונות להם .
הוועדה תהיה לאוזניים , קשובה גם לזעקה , גם ללחש , וגם למה שלא נאמר כי אין שומע , או כי לא מעזים לומר .
הוועדה תהיה לאוזניים לנשים יהודיות , לנשים חילוניות , לנשים דתיות , לנשים בריאות , לחולות , למובטלות ולמועסקות , לאמהות חד-הוריות ולמוכות , לנשים עולות במצוקה ולזונות קטינות , כמו ליזמות ולמנהלות חברות , כי לכולן הדרך להישג , לכבוד ולשוויון קשה יותר מדרכו של הגבר .
היא תהיה לאוזן ולפה לערביות ישראל במצוקותיהן ולפלשתיניות בשטחים הנמצאות תחת המינהל האזרחי שלנו , וסבלן – הנוסף על סבל הכיבוש – כנשים גדול , וחובתנו בבית הזה להגן עליהן ולהקל את סבלן .
הוועדה לקידום מעמד האשה תהיה ועדת חינוך לפמיניזם ולשוויון .
היא תהיה גם היד החזקה המחוקקת והדואגת לאכיפת החוק , כדי שהשוויון האמיתי יתבטא במערכת החוקים ולצד מערכת החוקים – אלה שיש ואלה שייתוספו עליהם תובטח גם אכיפתם .
מה שלא צלח באורח טבעי בחברה שלנו – הבטחת שוויון אמיתי , ייצוג אמיתי , כבוד אנושי לנשים – נעשה מהבית הזה באמצעים הדמוקרטיים שיש בידינו , בעיקשות ובהתמדה .</text></doc><doc><name>יוסי כץ (העבודה):</name><text>אדוני היושב-ראש , רבותי חברי הכנסת , קודם כול להשכלה כללית : כדאי שנדע שהכנסת הקודמת קיבלה כמה חוקים חשובים שהשוו את מעמדנו , הגברים , למעמד הנשים בעבודה והקנו לנו , למשל , את הזכות להתפטר כדין מפוטר אחרי לידת תינוק , לצאת לחופשה ללא תשלום ועוד כיוצא באלה .
אני מבקש לברך את חברתי חברת הכנסת יעל דיין לרגל בחירתה הצפויה ליושבת-ראש הוועדה .
החברה המודרנית עוברת שינויים .
השינויים האלה מחייבים הכרה בנושא קידום מעמד האשה כערך בפני עצמו , ויפה עשתה הכנסת שהיא בוחרת ועדה מיוחדת לנושא זה .
נעלה מכל ספק שרבים הם הגברים שיהיו מעוניינים ליטול חלק בפעילות ועדה חשובה זו .
אני מצפה מהוועדה החדשה שתעלה על שולחן הדיונים בעיות חברתיות .
עליה לתת תשובה הולמת ולהתמודד עם תופעות ואירועים מן הסוג שאנו עדים להם בתקופה האחרונה .
אני הייתי מצפה מהוועדה שלא תתרכז רק בנושאים פופולריים ולא תתרכז רק בענייני נישואים וגירושים , בנושאים מעוררי מחלוקת כאלה או אחרים , אלא תטפל בנושאים כמו , למשל , היחס לנשים שנאנסו .
הוועדה יכולה גם לדון בכובד ראש בהצעה שהועלתה השבוע – לקבוע שאשה שנאנסה ומעידה בבית-המשפט לא תעיד בפני הנאשם , אם כי פרקליטו יהיה נוכח , כמובן , ויוכל לשמור על זכויותיו .
זו ועדה שיכולה בהחלט לתת את הדעת על נושא חשוב כזה .
אני מצפה שהוועדה תדון בנושאים שהוזנחו , בהשפעות החברתיות והנפשיות של ההפריה , של אימוץ ילדים ;
מצבן של נשים , ובמיוחד נשים הרות שאין להן ביטוח רפואי , ועוד ועוד נושאים שקצרה היריעה מלתאר .
דווקא בתחום משפט העבודה זכו הנשים לקידום בחקיקה , ותמיד יש מקום לשיפורים .
צריך לעקוב אחרי מה שמתרחש בארצות נאורות , כדי להדביק את קצב ההתפתחות בתחום הזה .
רבותי חברי הכנסת , עליכם לזכור שלא כל הפתרון מצוי בחקיקה .
צריך לעצב דעת קהל , צריך לפעול לקידום נשים במישור הציבורי , בחברות ממשלתיות , בממשלה .
אני משוכנע , כפי שהצהירה חברתי יעל דיין , שלוועדה יהיו שיניים , לפחות מבחינת התהודה הציבורית , ואני מאחל לה לתרום את תרומתה לקידום הנושא .
לא אוכל לסיים את דברי בלי לציין לשלילה את העובדה , שטרם מונתה יועצת למעמד האשה במשרד ראש הממשלה .
בצומת פוליטי כה חשוב , מן הראוי שתכהן אשה שתמלא את התפקיד הזה ותעבוד בשיתוף פעולה עם הוועדה , תקדם את הנושאים האלה , ויפה שעה אחת קודם .
תודה רבה .</text></doc><doc><name>נעמי בלומנטל (הליכוד):</name><text>אדוני היושב-ראש , כנסת נכבדה , אני מברכת את כנסת ישראל על שמצאה לנכון להקים ועדה לעניין מעמד האשה .
חבל שאנחנו עדיין נזקקות לוועדה על-מנת לקדם את מעמדנו , את שוויוננו , את שכרנו ואת כל הנושאים שבהם נדון יחד בוועדה .
אני מברכת את חברת הכנסת יעל דיין על שתהיה לנו ליושבת-ראש הוועדה .
עלינו לפעול יחד לכך שמעמדה של האשה בישראל יקודם .
מגיע לנשות ישראל שוויון , מגיע לנשות ישראל שוויון הזדמנויות , מגיע לנו שלא תהיינה בינינו בחברה נשים עגונות , שלא תהיינה בינינו נשים מוכות , ושנשים לא תהיינה קורבנות אונס .
אך בד בבד , מן הראוי שנשות ישראל תקודמנה בעבודה , בשכר , במקצועות הפתוחים לנשים .
ידוע שקיימים כ - 600 מקצועות במשק הישראלי , ורק בכ-150 מהם עובדות נשים .
זה מעט מדי .
מן הראוי לתקן את המצב הזה .
מגיע לנשות ישראל שיהיה להן ייצוג יחסי – וזה , כידוע , 51 % – בכל מוסדות השלטון .
תארו לכם שבכנסת הבאה יהיו 61 נשים .
איך זה ייראה , לא טוב ?
איך זה יישמע , לא טוב ?
איך נדאג לאומה ?
אני בטוחה שהיינו דואגות לא פחות מכנסת שנראית כך עם 11 נשים .
אז קדימה , יחד נפעל להגברת ייצוגן של הנשים גם בהנהלות , גם במועצות מנהלים , גם בהנהלות המפעלים ובכל מקום ומקום .
כידוע , רק 2 % מן ההון בעולם נמצא בידי נשים .
התגלה עכשיו , שהגורם מספר אחת לצמיחה במשק הוא ההון האנושי .
בנו אצור הון אנושי עצום .
מן הראוי שהחברה הישראלית והחברה בכלל ידעו לנצל את ההון הזה , שנהיה שותפות שוות בקידומה של החברה הישראלית .
הבה נבנה חברה טובה , חברה שבה מעמדה ומקומה של האשה לא ייפקד .
אני רוצה לברך בזאת גם את ארגוני הנשים .
אני רוצה לברך את הנשים בישראל באשר הן .
אנחנו נהיה ועדה פתוחה , ועדה שבה תהיה אוזן שומעת וכוח לעשייה .
אני מברכת את הנשים ביהודה , בשומרון , בחבל-עזה וברמת-הגולן על עמידתן האיתנה בתנאים לא קלים , וכל זאת למען ישראל שלנו , מאוחדת ואיתנה .
תודה רבה .
עשו אתם שתהיה לה כתובת , לא רק כאן .</text></doc><doc><name>רן כהן (מרצ):</name><text>אפשר להצטרף לעמותה שלכן ?</text></doc><doc><name>עובדיה עלי (הליכוד):</name><text>אדוני היושב-ראש , כנסת נכבדה .
ראשית דבר , אני מבקש לברך את יושב-ראש ועדת הכנסת , ידידי חבר הכנסת חגי מירום , ואת ועדת הכנסת , על היוזמה החשובה הזו של הקמת הוועדה , שהיא חשובה מעבר לדברי הנימוס שאנו נושאים מעל הדוכן הזה .
הקדמתי את ברכותי כדי להבהיר את המשך הדברים : אני מקווה שהוועדה הזו לא תבוא במקום עשייה .
זהו אחד הנושאים המרכזיים , ולא רק בארץ .
ביקרתי בפרלמנטים אחרים , בארצות אחרות , ושאלתי מהו שיעור ייצוגן של נשים , אם בארצות-הברית ואם בארצות אחרות .
התברר לי , ששיעור הייצוג קטן משיעור הנשים באוכלוסייה .
דרך אגב , ייצוג נשים בפרלמנטים אחרים קטן פרופורציונלית אפילו מזה שבכנסת שלנו .
אבל זה לא צריך לנחם אותנו .
זו בעיה שקיימת בכל העולם .
אנו חייבים לשמש דוגמה , בבחינת אור לגויים .
אני מבקש מהוועדה שתיתן דעתה לא רק לדקלרציות , לא רק לנשיאת נאומים ולאמירה " כמה זה חשוב " , אלא גם להבאת ההחלטות לכלל מעשה , להוצאתן מן הכוח אל הפועל .
יש נושאים שונים , ואחד מהם הוא שוויון האשה בכול .
דיברה כאן חברת הכנסת גוז'נסקי , ושמעתי את דבריה בקשב רב , על השוויון בתחומים שונים – בתחום התעסוקה , ההזדמנויות בעבודה , השכר , כל מה שקשור לאלימות נגד נשים , כל מה שקשור לכבוד האשה , כל מה שקשור ליחס לאשה , על כל המשתמע מכך .
אם נצליח להביא את הרצון הטוב מן הכוח אל הפועל , אני חושב שנצליח לקדם את הנושא החשוב הזה , שיש לו משמעויות רציניות ביותר .
ביהדות , האשה היא עיקר הבית , לא רק עקרת הבית .
היא האדם המרכזי , שבו תלויים חינוך הילדים והמשפחה והקמת בית בישראל .
מורשת ישראל נותנת את דעתה ארוכות לתחום הזה .
הופתעתי לשמוע את הפתעתם של חברי הכנסת מכך שנציגים של הציבור הדתי רצו להיות חלק מהוועדה הזו .
אני מפנה את תשומת לבך , חבר הכנסת מירום , למקורות שלנו : האשה היתה תמיד מרכז המשפחה .
כאשר יש אשה ואם , חמה , ציונית , יהודית ומחנכת , הבית נראה אחרת .
חבר הכנסת מירום , איני יודע אם היית חבר בכנסת האחת-עשרה , כאשר עלה נושא המועצות הדתיות על סדר-היום , בעקבות שיבוצה של לאה שקדיאל במועצה הדתית בירוחם .
הייתי אולי חבר הכנסת הראשון אשר עמד על הדוכן הזה וחייב את הכללתה במסגרת המועצה הדתית .
אני בהחלט חושב , שיש מקום לחברות במועצות דתיות .
אמרתי אז ואני אומר גם היום : לנושא זה אין כל קשר להלכה .
תפקיד המועצה הדתית , בין היתר , הוא לקבוע דברים הקשורים , למשל , לנושאי נידה , מקוואות ותרבות תורנית לנשים .
לאשה יש תפקיד מרכזי מאוד במועצה דתית , שהיא גוף מינהלי וארגוני .
לכן , לא חשבתי שיהיה זה נכון למנוע בעדן להיות חברות במועצות דתיות .
דיברתי על כך עם השר המר , שהיה שר הדתות , ושכנעתי אותו .
אני חושב שהיה לי חלק מסוים , אולי חלק קטן , בכך שהוא הסכים לעניין הזה .
אני יכול לומר לך , כי בתחומים אלה תמצאו בי שותף נאמן .
אני מעמיד את עצמי לרשות הוועדה הזו .
ביקשתי מחברת הכנסת לימור לבנת , שריכזה את הוועדה , להיות חבר בה .
הצטערתי מאוד על כך שאיני חבר בה .
אני רוצה לאחל לכל מי שייבחרו ויאושרו על-ידי הכנסת הצלחה .
אני מייחס חשיבות רבה לנושאים אלה ולכך שגברים יהיו שותפים לעשייה הזו .
אני רוצה שלא רק נטיף , אלא נקום ונעשה מעשה .
בהצלחה לחברת הכנסת דיין ולחברות הכנסת שלנו , שייבחרו למלא את מקומה .
תודה .</text></doc><doc><name>עמיר פרץ (העבודה):</name><text>אדוני היושב-ראש , חברי הכנסת , אנחנו מביעים את דעתנו באשר לנושא שעלה על סדר-היום עקב הקמת הוועדה המיוחדת לקידום מעמד האשה .
אני יודע שאם נבדוק את מספר חברות הכנסת , מספר השרות , מספר בעלות התפקידים בהנהלות , אם נחפש מנכ"לית במשרד ממשלתי , אם נבחן כמה נשים עומדות בראש חברות ממשלתיות , אם נבדוק מי העומדים בהנהגות הפוליטיות ובהנהגות הכלכליות , נשאל את עצמנו : איפה הנשים ?
אנחנו צריכים להמשיך ולשאול את השאלה הזאת חזור ושאול , עד אשר יהיו מספיק נשים שיעמדו על כך שהן צריכות להיאבק על כל תפקיד ותפקיד , ועד שהחברה הישראלית תעכל את הרעיון , שאכן יש נשים שמגיעות בזכות עצמן ויכולות לעמוד בראש כל מערכת .
אני בטוח שעל השאלה של נשים בהנהגה , בהנהגה פוליטית , בהנהגה כלכלית ובכל הנהגה אחרת , יהיו די דוברים .
אני רוצה לומר לחברתי וידידתי יעל דיין : כמעט בכל תחום שתבחני , תמצאי את הנשים בתחתית סולם המצוקה .
קחי את בעיית העוני , ותמצאי את הנשים בתחתית הסולם .
קחי את האבטלה ותמצאי את הנשים בתחתית הסולם ובמצוקה הכי קשה .
קחי את נושא האלימות , ותמצאי שנערות וילדות הן קורבן לאלימות קשה ואין מי שיגן .
יש לכן עבודה קשה – פרט לכך שצריך להעלות את הנושא על סדר-היום ולתודעה של הציבור הישראלי , יש בעיות אמיתיות .
צריך להתגונן מפני ניצול של מעבידים ומעסיקים בתקופה שבה מגיעות עולות חדשות ונשים העומדות בראש משפחות חד-הוריות , שמוכנות להתפרנס כמעט מכל עבודה שניתן למצוא .
יש שמנצלים את המצב הזה .
החברה הישראלית היום משמשת מטרייה לניצול גדול מאוד .
אם נצליח לחשוף את כל הבעיות האלה , להעמיד אותן מול החברה כולה , כדי שכולנו נהיה רגישים יותר , הרי עשינו דבר גדול בהקמת הוועדה .
אני רוצה לברך את הכנסת , לברך את יושב-ראש ועדת הכנסת על ההחלטה , ולאחל הצלחה לוועדה .
אני שמח לומר , שבוועדת העבודה והרווחה יש ארבע חברות כנסת , וכולן , אחת אחת , פעילות , עושות את תפקידן .
אין לי ספק שוועדה כזו , שבה יש פי-שניים חברות כנסת , תהפוך לוועדה המובילה .
תודה רבה .</text></doc><doc><name>עבד - אלוהב דראושה (מד"ע):</name><text>אדוני היושב-ראש , חברי הכנסת , הצטרפתי לוועדה לקידום מעמד האשה מתוך מודעות מלאה הן לרגישות של הנושא והן למעמדה של האשה .
כאשר אנחנו מדברים על האשה , מדברים על האם , על האשה , על הסבתא , שהן יקרות לכולנו .
אבל ככל שהן יקרות לכולנו אנחנו פוגעים במעמדן , והגברים , לדעתי מתוך אנוכיות גדולה , לא נותנים די מרווח לנשים להתפתח , להשתחרר ולהשתוות למעמד הגבר .
לדעתי , האשה מקופחת מכל הבחינות , אבל במעמד זה אני רוצה לדבר במיוחד על מעמד האשה הערבייה , שהיא מקופחת פעמיים , מופלית לרעה פעמיים , כאשה וכערבייה .
אף שהאסלאם כדת שחרר את האשה , ובתקופת הזוהר של האסלאם היו מנהיגות מצביאות ומנהיגות פוליטיות , מנסים היום , על-ידי קביעת נורמות פסולות , לכבול את האשה בכבלי מסורת מיושנים , כדי למנוע ממנה את ההתקדמות שהיא שואפת לה .
אני חושב , שככל שננאם וככל שנדבר יותר , לא נוכל לשחרר את האשה בצורה מספקת ולהבטיח לה מעמד שווה אם היא לא תשתחרר בעצמה ותיאבק בעצמה כדי להשיג את הזכויות .
לשום מאבק אין סיכוי להצליח אם האנשים שרוצים להתקדם ולהשיג את הזכויות אינם מוכנים להקריב .
אני חושב שהאשה הערבייה – אני אומר את הדברים הללו מעל במת הכנסת – צריכה בעצמה להיאבק ולהקריב .
היו סופרים ומשוררים ופוליטיקאים ערבים שמתחילת המאה ה - 20 קראו לשחרור האשה הערבייה ולהבטחת זכויותיה .
אבל , לצערי הרב , החברה הערבית בכללותה לא היתה פתוחה לנושא הזה , וגם האשה הערבייה לא נטתה להיאבק כדי להשיג את הזכויות .
בלי מאבק אמת של האשה הערבייה , מאבק שיזכה לתמיכה של שדרות רחבות בחברה , לדעתי , האשה הערבייה לא תשיג את ההישגים שהיא שואפת להם .
אני מברך על הקמת הוועדה לקידום מעמד האשה , בראשות חברת הכנסת יעל דיין .
אני מברך את חברת הכנסת יעל דיין על בחירתה ומאחל לה ולוועדה את מלוא ההצלחה .
אנחנו ניתן לך בתוך הוועדה את מלוא הגיבוי כדי שתפעלי .
אני מקווה שהוועדה הזאת תהיה כתובת לאשה הישראלית המדוכאת , ובמיוחד לאשה הערבייה , שהיום אין לה כתובת .
את צודקת .
אני אומר את הדברים האלה ומקווה שיקליטו גם אותם וישמע אותם גם הציבור הערבי , כי אני מפנה את הדברים הללו גם כלפי הציבור הערבי , שלא נתן את הגיבוי הנכון לשיפור מעמד האשה .
אני מקווה שהוועדה הזאת תהיה כתובת .
אנחנו נדאג לפרסם ברבים את קיום הוועדה הזאת , בעיתונות הערבית ובמפגשים שלנו , כדי שידעו שקיימת ועדה כזאת , ואפשר לעשות הרבה לקידום מעמד האשה באמצעות הוועדה הזאת , שזוכה לאמון הכנסת כולה , כל הקשת הפוליטית .
תודה רבה .</text></doc><doc><name>אברהם בורג (העבודה):</name><text>אדוני היושב-ראש , כנסת נכבדה , גברתי השרה , בהצטרפי לדברי כל המברכים והמברכות שקדמו לי , ומן הסתם גם לדברי המעט שנשארו אחרי , ברצוני להעיר שלוש הערות – מדוע הנושא הזה הוא נושא שיש בו חשיבות .
הרי לכאורה היית אומר : וכי יקימו ועדה למעמד הגבר ?
וכי יקימו ועדה למעמד הילד ?
אולי למעמד הילד כן .
מה פתאום ועדה למעמד האשה ?
אלא אם כן יש בעיה שהיא פצע כאוב .
ובואו נגיד מה הפצע הזה .
אני חושב שבסקטורים מסוימים בחברה הישראלית השאלה איננה מעמד האשה , אלא האשה – האם יש לה מעמד בכלל .
יש סקטורים מסוימים בחברה הישראלית שבהם האשה – לצורך העניין הביטוי הנאה הוא " כל כבודה בת מלך פנימה " , אבל הביטוי הלא-נעים הוא שתשב בבית-הסוהר , תשב בכלוב ולא תוציא את פניה החוצה .
וכאשר בודקים את הבעיות במעמדה של האשה במדינת ישראל , אני חושב שיש שלוש בעיות , ועם שלושתן תצטרך הוועדה להתמודד .
אני מדבר אל יושבת-ראש הוועדה המיועדת , או כבר יושבת-ראש ?
שלוש בעיות שהן נשמת החברה הישראלית .
הראשונה היא עדיין מורשת השואה .
אין מקום שבו אנחנו לא שומעים : איבדנו את שליש העם , איבדנו את שליש העם , איבדנו את שליש העם .
אבל צריך ללדת אותו מחדש .
זאת חברה שעובדת הרבה מאוד על האתוס שצריך להגביר ילודה כדי למלא את חוסרי העם בשנים האחרונות .
בדרך כלל , חלוקת העבודה הביולוגית בין מוליד לבין יולדת היא , שהגבר מוליד מהר והאשה יולדת לאט מאוד .
אם אני מביא בחשבון את הקריירה של אשתי לעומת זו שלי בשנים שאנחנו יחד , וזה די הרבה , היא היתה נטו למען ארבעה ילדים פלוס עוד כמה דברים , כמעט ארבע שנים בהיריון או בחופשת לידה , מחוץ לכל מעגל .
בכל קבוצת גיל נתונה , בגלל הדרישה החברתית – ככל שהיא מוצדקת או ככל שאינה מוצדקת , אני לא נוגע בזה כרגע – האשה נמצאת בפיגור של זמן .
הבעיה השנייה היא : כל עוד החברה הישראלית חבה את חייה למאצ'ו , לגבר שהולך לצבא ומשרת ונלחם ומקריב את עצמו למען חייה , וכל עוד המדינה הזאת חיה במציאות של אין שלום , תמיד יהיה מישהו שיגיד : אבל אני הייתי בצבא ואת לא היית , אני סיכנתי את חיי ואת לא סיכנת את חייך , ולכן מעמדי עליון ממעמדך .
הבעיה השלישית שפוגמת , לצערי הגדול , במעמדה השווה לחלוטין , בעיני , של האשה למעמד הגבר בחברה הישראלית ובחברה המודרנית בכלל היא עמדתה של ההלכה .
אמת , יש שיגידו , שעל-פי תפיסת ההלכה ועל-פי הבנתה , מעמדה של האשה אפילו נישא על פני מעמדו של הגבר .
אני מכיר את הנאומים , אפילו של חבר הכנסת רביץ , " אשת חיל מי ימצא " וכו'. אבל , בסופו של דבר , ההלכה המסורתית עדיין לא התקינה את עצמה להתמודד עם האשה כיצור חברתי מודרני שווה זכויות , שווה מעמד , שווה חינוך , שווה השכלה , שווה אחריות במשפחה .
שלושת הגורמים האלה , ההלכה , הצבא והצורך בהגברת הילודה בחברה הישראלית , אני חושב שהם אבני היסוד במעמדה של האשה במדינת ישראל ובחברה היהודית המודרנית .
יש לי תקווה , כאמור בהצטרפי לכל הקודמים , גברתי יושבת-ראש הוועדה , חברת הכנסת יעל דיין , שכאשר נגמור את ארבע השנים האלה , נגיד שאולי לא כל הדברים האלה השתנו , אבל מעמד האשה השתפר במשהו ונע קדימה הודות ליוזמה הברוכה הזאת של ועדת הכנסת ושל הכנסת הנוכחית להקמת ועדה כל כך חשובה .
בהצלחה .
תודה .</text></doc><doc><name>חגי מירום (העבודה):</name><text>כבר .
אדוני היושב-ראש , כנסת נכבדה , יש שאלה מאוד מאוד מעניינת בתחום תפיסת העולם הדמוקרטית : עד כמה יכולים גופים פוליטיים או מעין פוליטיים , או תנועות חוץ-פרלמנטריות , לתפקד בתוך הדמוקרטיה ;
מה מותר ומה אסור , עד כמה אפשר שהם יפיצו את דברי אמונתם ברבים , ומה הופך את הדברים ללא דמוקרטיים , לפוגעים באושיות המדינה , או מה משאיר אותם בגדר דמוקרטיה ואי-פגיעה .
יש הבאים ואומרים , שצריך להוציא את אנשי " כך " אל מחוץ לחוק , משום שבעצם ההסתה שלהם כנגד ערבים הם פוגעים בעקרון השוויון ;
הם גזענים , ועל כן צריך להרחיק אותם .
יש אשר רואים בפעולת " יש גבול " מעין פעולה אשר פוגעת באושיות המדינה , במפעל הציוני , ומהווה הסתה פרועה נגד פעולות השלטון בישראל .
אני מוכרח לומר , שקשה לי עם אלה ועם אלה , וקשה לי גם לומר דבר חד-משמעי וברור לגבי הצורך להרחיק את אלה ואת אלה אל מחוץ לחוק .
בהנחה שאני רוצה להגן על הדמוקרטיה ולאפשר לתנועות חוץ-פרלמנטריות כאלו להביע את דעתן , נשאלת השאלה , כיצד מגינים על הדמוקרטיה מפני כאלה , וכיצד מאפשרים את קיומה של המערכת .
אדוני היושב-ראש , חברי הכנסת , שמעתי כאן הצעות לחוקק חוק למניעת האפשרות של הפצת חוברות כאלו בבתי-ספר או בשעריהם .
מייד מתעוררת השאלה , מה הם שעריו של בית-ספר ?
האם פתח בית-הספר – 100 מטר מבית-הספר או קילומטר ממנו ?
הרי הרחוב פתוח , ואפשר למצוא את הילדים הולכים בטור אל בית-הספר וממנו , ולחלק להם חומר גם במרחק די גדול מבית-הספר .
השאלה היא , האם אפשר להפעיל כאן אלמנט של הסכמה מצד הצוות החינוכי או לא , ומה יעזור לנו חוזר המנכ"ל או תשובת סגן השרה כאן , כאשר הוא יאמר לנו כי לא מקובלת עליו חלוקה של חוברות כאלו בתוך בית-הספר , ודאי שלא בהסכמת הצוות החינוכי .
הרי הם לא שואלים , הם מחלקים .
וכך מתפרסם חומר שיש בו החטאה גדולה , הטעיה גדולה , אי-הסברה של עובדות .
כך הפכו אנשי " יש גבול " את המסתערבים לציידי אדם , לציידי ארנבות , לחיילים שאין בהם אפילו קורטוב של מוסר , והם מוכנים לעשות כל מעשה על מנת להרוג ערבים .
כך מצטייר הדבר בעיני הנוער .
השימוש הזה בחוסר ידע , או בידע חלקי של הנוער בשם המוסר , יש בו מבחינת הנוער מידה של קסם ומבחינת הדמוקרטיה המון סכנה .
השאלה המתעוררת , ואותה אנו צריכים לבחון כאן היא , האם יש יסוד מוסרי בעבודתו של הצבא ובעבודתן של יחידות המסתערבים , או אין יסוד כזה ?
אני רוצה להגיד לך כאן , חברת הכנסת גוז'נסקי , אנחנו יודעים היום ובצה"ל יודעים היום , שנהרגו חיילים מיחידות המסתערבים בגלל הדילמה המוסרית של האפשרות לפגוע באזרחים .
יחידות המסתערבים , שמושמצות כל כך על-ידי " יש גבול " , מתחבטות , במשך הכנת מבצע של תפיסת רוצחים ובמשך הכנה של פעולות כאלה , התחבטות גדולה מאוד בשאלות , איזה שימוש לעשות בכלי הנשק , איך לא לפגוע במשפחות ובילדים .
לא אחת קרה בעבר , שחיילים מיחידות המסתערבים מסרו את נפשם ואת חייהם על המזבח המוסרי של אי-פגיעה באזרחים .
אפשר להציג את העניין כפי שעושה " יש גבול " , כאילו אין יסוד מוסרי בעבודת היחידות הללו ?
אני רוצה להגיד כאן בכנות : היו בעבר , יש בהווה ויהיו בעתיד דילמות מוסריות קשות .
יש גם חריגות , בבחינת דגל שחור , בפעולת חלק מן המפקדים והחיילים , ומשום כך אנחנו צריכים כל הזמן לשמור על הצבא , לחנך , לדבר עם החיילים , לתבוע מן המפקדים שביסוד פעולתם תהיה עמדה מוסרית .
אבל , מכאן ועד הצגת העניין כעניין שיש לסרב לו , אני חושב שהמרחק גדול מאוד .
אדוני היושב-ראש , חברי הכנסת , אנחנו , גם פה בכנסת , במסגרת של ועדת משנה של ועדת החוץ והביטחון לחינוך בצה"ל , שואלים את עצמנו כל הזמן , וגם את אנשי הצבא המוזמנים אלינו , מה עושים כדי להכין את החיילים לשירות הצבאי , אילו יסודות ערכיים ומוסריים אתם מעמידים בפני הצעירים הללו טרם בואם לצבא , ומה אתם אומרים להם כדי שיוכלו לעמוד בדילמה ?
חברת הכנסת גוז'נסקי , אני אתך ואני מסכים עם דעתך שהכיבוש הזה יוצר סיטואציות מוסריות כבדות וגרועות .
אני מסכים עם דברייך , שהפתרון הוא פתרון מדיני .
אבל , עד שיימצא פתרון מדיני , ולצערי הפלשתינים הם לא פרטנר כל כך קל לפתרון מדיני , בגלל הבעיות הפנימיות שלהם , בגלל הצורה שבה הם מתפקדים , עד אז מה נאמר לחיילינו ?
נאמר להם : עזבו את משמרתכם , סרבו ללכת לשם ?
האם נאמר להם , שהיחידות האלה , שנוטלות חלק בקרב המגן הזה , מצטיינות באי-מוסריותן והן ציידות-אדם ?
פה יש מין איזון עדין שאנחנו רוצים כל הזמן לשמור עליו – מצד אחד עלינו לדאוג שהמפקדים ינקטו אמות מידה מוסריות , ומצד שני , לדעתי , עלינו להוקיע כל גורם שמנסה לערער על היסוד החשוב ביותר שישנו : ההכרח והחובה , כל אימת שאנחנו נמצאים בשטחים , לשרת שם ;
ושיבואו לשם הטובים , שיבואו לשם הרגישים , שיבואו לשם הקצינים שיכולים לשים את הסכר במקום הנכון , ואין לקרוא להם " אל תלכו לשם". תודה רבה .</text></doc><doc><name>תשובת שרת החינוך והתרבות ש' אלוני:</name><text>2-1 .
מדוחות ונתונים הקיימים הן במועצה להשכלה גבוהה , הן בלשכה המרכזית לסטטיסטיקה והן באוניברסיטאות לא ניתן ללמוד על מספרם של בני עיירות הפיתוח ושכונות המצוקה הלומדים במוסדות להשכלה גבוהה .
הנתונים הקיימים לגבי מקום מגורי הסטודנטים מתייחסים לאזורים רחבים יותר , שבכל אחד מהם נמצאים יישובים מבוססים ויישובים מתפתחים .
נוסף על כך , סטודנטים רבים מבני עיירות הפיתוח העתיקו את מקום מגוריהם למקום לימודיהם , כך שלא ניתן כלל לזהותם כבני עיירות פיתוח .
3. תקציב ות"ת – ועדה לתכנון ולתקצוב – לסטודנטים נזקקים לשנת הלימודים התשנ"ג – 13,840,000 ש " ח .
נוסף על כך מוקצים עוד 31,440,000 ש " ח למלגות פר"ח – פרויקט חונכות של סטודנטים – שבו חונכים סטודנטים ילדים בני עיירות פיתוח ושכונות מצוקה כארבע שעות שבועיות , תמורת מלגה המסייעת במימון ההוצאות הגבוהות של הלימודים האקדמיים .
1. לא ידוע למשרדנו אם המידע אומנם נכון .
העניין נמצא בבדיקה של עורכי-הדין של הסתדרות המורים ומבקר ההסתדרות הכללית .
2. לאחר שתושלם הביקורת יתייחס משרדנו , במידת הצורך , למסקנות המבקר .
3. הפרסומים בעיתונות נשאו אופי אישי , ולכן בכל מקרה לא תהיה לנושא השפעה על מעמד המורה .
המשרד משוכנע , שעצם מתן שי לעובדי הוראה בישראל על פעולתם המסורה והברוכה ימשיך לתרום לקידום מעמדם .</text></doc><doc><name>בנימין טמקין (מרצ):</name><text>כבוד השרה , קודם כול , תודה על התשובות , ואני רוצה להוסיף שאלה אחת : בעבר פורסם , שהמחיר לבחינת בגרות לתלמיד בשטחים נמוך בהרבה מהמחיר לבחינת בגרות בתוך מדינת ישראל .
האם העניין נמשך , או שהוא נפסק , ומה הן התוכניות ?
לשטחים המוחזקים על-ידי מדינת ישראל מאז 1967 .
שכחת
עדיף להיות מכוער-נפש .</text></doc><doc><name>סגן שרת החינוך והתרבות מ' גולדמן:</name><text>אדוני היושב-ראש , רבותי חברי הכנסת , שמענו בקשב רב את הצעתה של חברת הכנסת דליה איציק בכל מה שקשור לאותה תוכנית שהתפרסמה וקיבלה את ההד המתאים ואת התגובות של חברי הכנסת ושל אנשי חינוך .
משרד החינוך והתרבות , כידוע 24 שנים , לא הפעיל תוכנית חדשה מאז הרפורמה .
התוכנית הנקראת " תוכנית שושני " היא תוכנית שכבר עלתה בעבר על-ידי ד " ר שושני , והועלתה פעם נוספת בתל-אביב .
היא אחת מאותן עשרות תוכניות שהוגשו למשרד החינוך והתרבות .
שרת החינוך והתרבות החליטה להקים ועדה שתבחן את העניין , תבדוק , ובתוך שנה תגיש לה את המסקנות .
לכן אני מציע שחברת הכנסת
קודם כול , שום תוכנית לא מתבצעת כל זמן שלא קיבלה
משרד החינוך , על-פי הנחיה של השרה , הקים ועדה .
אני מציע להעביר את הנושא של חברת הכנסת דליה איציק לדיון בוועדת החינוך והתרבות , שם נקיים דיון
בינתיים זאת עוד תוכנית שקיימת במשרד החינוך , לא מעבר לכך .
אנחנו נופיע בוועדת החינוך של הכנסת , ואם יהיו לנו דברים נוספים על מה שנאמר כאן – נאמר זאת בוועדה .
תודה רבה .
אדוני היושב-ראש , רבותי חברי הכנסת , ראשית אני מבקש להבהיר , כי אני רואה חשיבות רבה בקיום השידורים באמהרית לעולים החדשים מאתיופיה ולוותיקים שכבר נקלטו כאן .
לשידור בשפת העולה יש משמעות רבה בהאצת הקליטה בחברה הישראלית , קליטה שאינה קלה גם כך .
אני שמח להודיע כאן , כי זה שבוע חזרו השידורים למתכונתם המלאה , היינו שעתיים ביום , כמתוכנן וכמתוקצב במסגרת הרשת לקליטת עלייה , הקרויה גם רק"ע .
הקיצוץ בשידורים נבע מסנקציה של העובדים עצמם בגין קיצוץ של ההנהלה בתשלום לעובדים שהועסקו על-ידי האחראי לשידור , בניגוד לתקנים שאושרו לו .
רשות השידור תמשיך להעסיק את ששת העובדים המועסקים ללא תקן עד לסיום הבדיקה .
במקביל אני שמח להודיע כאן , כי שר הקליטה יאיר צבן הביע את הסכמתו העקרונית להשתתף במימון חלקי של השידורים , במידה שיהיה צורך בכך בעתיד .
בימים אלה אנחנו גם מתכוונים לפנות להנהלת הסוכנות היהודית , שאיננה משתתפת כיום במימון , כדי שתישא גם היא בחלק מההוצאות , שכן זה יעד לאומי שאינו יכול ליפול רק על כתפי רשות השידור .
מאחר שהשידורים חזרו , אני מבקש מחבר הכנסת ונונו להסתפק בדברי .
מובן שאני מכיר את ההליך שלפיו הוא פנה וביקש להעלות את הנושא .
מהיום שהוא הגיש את הצעתו חזר הכול למצבו התקין .
לכן אני מציע להסתפק בזה ששמענו את הדברים , והודעת סגן השר תספק את המציע .
נכון .
אני לא אשם .
אדוני היושב-ראש , רבותי חברי הכנסת , קיים איסור על קיום תעמולה מפלגתית או מדינית במוסדות החינוך .
כמו-כן אסורה חלוקת חומר תעמולה בבתי-הספר .
אין למשרד החינוך והתרבות ולהנהלת המוסד החינוכי שליטה על הנעשה מחוץ לכותלי בית-הספר .
עם זאת , משרד החינוך והתרבות מעודד פעולות חינוכיות , אשר מטרתן טיפוח הדמוקרטיה , המעורבות הפוליטית והאזרחות הטובה .
זאת מתוך ההכרה והתפיסה , שהמוסד החינוכי על מוריו ותלמידיו הוא חלק מהחברה , ואל לו להיות מנותק מן הקורה בסביבתו .
בתוך כך מעודד המשרד גם התמודדות חינוכית בשאלות פוליטיות ואקטואליות , שנויות במחלוקת ככל שיהיו , ורבים כאן הופיעו בפני התלמידים .
העיסוק בנושאים אלה אינו בגדר חובה , אך המשרד רואה במחנך ובמורה את הנושא באחריות להביא לדיון בכיתה אירועים כאלה .
הפעולות אמורות להתבצע בשיעורי המחנך , בשיעורי האזרחות ובמסגרות זמן אחרות אשר המוסד החינוכי מוצא לנכון להקדיש לנושא .
כדי לתת בידי המורה כלים נאותים לטיפול חינוכי-ערכי , מציע המשרד לציבור המורים המעוניינים בכך :
השתלמות בית-ספרית שנושאה דרכים לטיפול באקטואליה ובשאלות שנויות במחלוקת , מתכונת ההשתלמות והיקפה נקבעים בדרך כלל בתיאום עם צוות המורים .
השתלמויות אזוריות/ מחוזיות כנ"ל .
פרסומים : " פנים לכאן ולכאן " – דו-ירחון המכיל רעיונות והצעות לדיון בשאלות אקטואליה , לרבות חומר רקע , מטרות הדיון ושאלות לדוגמה – מופץ בכל מוסדות החינוך העל-יסודיים .
" מה קורה " – ערכת וידאו ועיתונות לטיפול באקטואליה .
הערכה כוללת לקט שידורים מן הטלוויזיה הישראלית , קטעי עיתונות , מאמרים והצעות לדרכי ההתמודדות החינוכית .
הערכה מוצעת למכירה למוסדות החינוך .
חומר עזר למורה הכולל מאמרים ורעיונות להפעלה לטיפול בנושאים שנויים במחלוקת מופץ רק למורים העוברים את ההשתלמות .
שיטות שונות לפיתוח תרבות הדיון והוויכוח – המשרד משלב בתוכניות החינוך החברתי לדמוקרטיה תוכניות לטיפוח תרבות הדיון והוויכוח .
שיטות אלו מאפשרות להביא לכדי דיון תרבותי שאלות שונות מתחום האקטואליה והפוליטיקה , כאשר ניתנת אפשרות לכל צד להציג את העמדות שהוא מייצג .
הכנת הדיון מלווה בתחקיר ובלימוד הנושא בהנחיית המורה .
שיטת " בימות דיון " מוצעת לכל מגזרי החינוך במידה שווה .
לצורך זה מסתייע המשרד בשירותיהם של הארגונים " סובלנות " ו " שיח ושיג " .
אני מציע להעביר את הנושא לוועדת החינוך , אשר כבר החלה בדיון בו .</text></doc><doc><name>אליהו בן - מנחם (העבודה):</name><text /></doc><doc><name>שלמה בוחבוט (העבודה):</name><text>אפשר הצעה שלישית ?
חבר הכנסת שטרית , אני חושב , אם הבנתי נכון , שגם סגן השר הודיע בקריאת ביניים , שהתוכנית הזאת לא תצא לפועל אלא רק לאחר שהוועדה תקבל החלטה , בעוד שנה .
יש לי הצעה , ויהיה לה רוב , של הקואליציה והאופוזיציה , שהכנסת רושמת לפניה את הודעתו של סגן השר , שהתוכנית לא תצא לפועל עד שהוועדה תשב בעוד שנה ותקבל החלטה .</text></doc><doc><name>יוסף ונונו (העבודה):</name><text>כבוד היושב-ראש , חברי הכנסת , עם ישראל , העם היהודי בכל תפוצותיו , עמד נפעם ומשתאה לנוכח המבצע המופלא של עליית יהודי אתיופיה לישראל .
" מבצע משה " ו " מבצע שלמה " , שהעלו למעלה מ - 20,000 מעולי אתיופיה לישראל , הם מבצעים שהיו כרוכים במעשי גבורה , והם החזירו את החיוך לציונות , את האחדות לעם ישראל .
כל ישראל ערבים זה לזה .
זה ביטא יותר מכול את התחושה של רוממות הרוח על מבצע ההצלה של קהילה יהודית שלמה , של אחינו היהודים , קהילת עולי אתיופיה .
תושבי ישראל ביישובים ובערים ברחבי הארץ קיבלו את עולי אתיופיה בזרועות פתוחות והרעיפו עליהם אהבה , אהדה והכנסת אורחים .
עולי אתיופיה ידעו להיקלט בחברה , בעבודה , בקהילה , בבתי-הספר , וגילו חריצות , על אף הקשיים האובייקטיביים שעמדו בדרכם .
הבעיות נתגלו דווקא מצד הממסד , אם זה הממסד הרבני , עם בעיות הגיור והטבילה , הנישואין , ההכרה בקייסים , ואם זו הבעיה של ריכוז עולי אתיופיה באתרי הקרוונים ובבתי-מלון , דבר הכרוך בבעיות חברתיות קשות .
לאט לאט גם המשאבים לפעילות חברתית וקהילתית הלכו ופחתו , הלכו והידלדלו .
מועדונים חברתיים הלכו ונסגרו .
בשבוע שעבר התבשרנו , כי גרזן הקיצוצים נחת גם על שידורי הרדיו לעולי אתיופיה בשפה האמהרית , והם קוצצו משעתיים ביום לחצי שעה ביום במסגרת רק"ע , הרשת לקליטת עלייה .
זו גזלה של כבשת הרש .
הדבר גבל וגובל באטימות , בחוסר רגישות ובזלזול , עם הפיטורים של שישה עובדים לא קבועים , שהשתכרו 600 שקלים בחודש .
צמצום השידורים הוא מכה קשה לעולי אתיופיה .
לעולים מרוסיה יש 12 שעות שידורים ליום , טלוויזיה ועיתונים , ואילו בעולי אתיופיה לא התחשבו וקיצצו .
יש לזכור , כי חלק גדול מרבבות עולי אתיופיה , כ - 50,000 נפש , הם מבוגרים וקשישים שאינם שולטים בשפה העברית , והשידורים הם האמצעי היחיד המביא להם חדשות ודברי פרשנות מן העולם ומישראל , וכן מידע בתחומים שימושיים שונים .
הם מהווים גם אמצעי לקשר בין קהילות עולי אתיופיה בישראל .
אני קורא להחזרת שעות השידור בשפה האמהרית לקהילת עולי אתיופיה בישראל .
אני קורא להגברת הפעילות החברתית והקהילתית בקרב עולי אתיופיה , המרוכזים היום באתרי קרוונים ובבתי-מלון , ובכך לתרום לקליטה ולהשתלבות טובה של העולים בחברה בישראל .
אני קורא לשרת החינוך להתערב בדחיפות לפתרון העניין .
לכן אני מעלה את הנושא על סדר-היום של הכנסת .</text></doc><doc><name>רוני מילוא (הליכוד):</name><text>ג'ומס , אולי תענה לו אתה בשם הממשלה ?
ועוד היד נטויה .</text></doc><doc><name>אסתר סלמוביץ (צומת):</name><text>לדאבוננו , אנחנו לא יכולים להרשות לעצמנו להיות יפי-נפש כאלה .</text></doc><doc><name>אלכס גולדפרב (צומת):</name><text>אדוני היושב-ראש , כנסת נכבדה , בבוקר יום שישי האחרון הגיעו חברי " יש גבול " לבית-הספר התיכון " עירוני ה' " בתל-אביב , כדי לחלק את חוברות השטנה שלהם .
מול תלמידי בית-הספר עמדו צעירי צומת עם מכלי פסולת נייר .
התלמידים שקיבלו את החוברות זרקו אותן למכלים .
התמורה ממכירת פסולת הנייר של " יש גבול " תהיה קודש ליחידות המיוחדות של צה"ל .
חברי הכנסת , תנועת " יש גבול " עברה את הגבול מתנועה " לא-פוליטית " לתנועה אנרכיסטית , המנסה להרוס את המרקם החברתי המקודש של יחידות צה"ל המובחרות ושל החיילים המשרתים בהן , בטענה , ואני מצטט מהחוברת : " יש מעשים חוקיים שלא ניתן לעמוד מאחוריהם יש יחידות שאנשים הגונים אינם מתנדבים לשרת בהן " . בקריאה זו להשתמטות פותחת תנועת " יש גבול " דרך , שעלולה להביא בעתיד לדרישות נוספות , כמו הדרישה שלא לשרת בצה"ל כלל .
אינני מבין באיזו זכות לקחה על עצמה קבוצה קטנה וקיצונית זו לנהל את המדינה .
הפצת החוברת מהווה סיכון חמור לאופיה הדמוקרטי של המדינה ולאופי של צה"ל כצבא העם .
חיילי צה"ל , העומדים בגבורה מול אויבינו בגבולות ובתוך האוכלוסייה העוינת , ביהודה , בשומרון ובחבל-עזה , נאלצים להתמודד גם עם הפגיעה החמורה של תנועת " יש גבול". זו תנועה המסיתה נגד מדינת ישראל , ועל כן יש להוציאה אל מחוץ לחוק ולהעמיד את ראשיה לדין .
תנועת " יש גבול " החלה בפעולה לפני כעשור נגד הישארות צה"ל בלבנון , כשלצדה עמדו כמה תומכים הרגילים בהחלפת כובעים ובתמיכה נודדת בתנועות מחאה שונות .
בשבוע שעבר שברה התנועה טבו – היא ניסתה לפגוע בפעילות השוטפת של היחידות המובחרות ביותר של צה"ל .
בחוברת שהופצה יש שימוש מטעה בסמלי צה"ל על גבי הכריכה , כחיקוי לחוברות המידע השונות שצה"ל מנפיק .
זו הטעיה מכוונת של הקוראים .
בחוברת שפרסמה תנועת " יש גבול " מצוטטים מבוקשים שנפגעו לכאורה על-ידי חיילי צה"ל בפעולות שונות , אך מתעלמים מפשעיהם – ובתמונה חד-צדדית ומעוותת זו מוצגים החיילים כדמויות שליליות .
מדוע ?
באיזו זכות ?
בחוברת מציעים סיוע משפטי .
ואני שואל את עצמי , למי הסיוע פונה ?
לאויבי ישראל או לחיילי צה"ל שנפגעו על-ידיהם ?
עלינו להיות ערים בתקופה זו של מלחמה גם להתנהגות אויבינו מחוץ וגם למצב העדין והמיוחד שבמלחמה זו , שבה המחבלים משתמשים באוכלוסייה האזרחית כבמגן .
אין לי ספק , שהוצאת תנועת " יש גבול " אל מחוץ לחוק והעמדת ראשיה לדין יעצרו את הידרדרות הדמוקרטיה שלנו לאנרכיה , על-ידי קבוצות מסוימות .
הוצאת " יש גבול " אל מחוץ לחוק תקל על חיילי צה"ל את ביצוע משימותיהם , מתוך ביטחון במערכת הפיקודית ובצה"ל .
כאשר עוסקים בתנועה כמו " יש גבול " , אסור לנו לשכוח כי חלק מראשי התנועה עוסקים בחינוך ילדינו ונושאים במשרות בכירות במשרד החינוך , כמו לדוגמה מנהל בית-הספר התיכון " עירוני ד' " מתל-אביב , שעזר בהפצת החוברות ונתן בכך לגיטימציה לדמורליזציה בצבא ולפגיעה בחיילים שביחידות המובחרות .
אני דורש משרת החינוך לפטר מייד את מנהל בית-הספר הזה , הקורא לעבור על החוק .
איזה חינוך הוא מקנה לדור – חינוך לאנרכיה ?
על כן , הוצאת " יש גבול " אל מחוץ לחוק , כאמור , ופיטוריו של מנהל בית-הספר הם המעשה הנכון .
הכנסת חייבת לתת את דעתה על הדבר ולנקוט עמדה ברורה בנושא .
תודה רבה .
אני מציע להעביר לוועדת הפנים .</text></doc></root>