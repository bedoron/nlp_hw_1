<root><doc><name>היו"ר ש' וייס:</name><text>חברי הכנסת , אני פותח בזאת את ישיבת הכנסת , יום שלישי , ב' בכסליו התשנ"ד , 16 בנובמבר 1993 .
הודעה למזכיר הכנסת .
תודה רבה .
חבר הכנסת בא-גד , יכול להיות שמכיוון שמקומך עמוס בספרים לא היה מקום לשים את זה , ואולי שמו אצל תמר גוז'נסקי גם את הסט שלך .
לא הקנטתי אותך בזה .
ניסיתי לחפש הסבר .
למה , יש שם סדר נשים .
מייד נברר את זה , חבר הכנסת בא-גד .
איש לא יקופח בכגון אלה .
חברי הכנסת , אנחנו עוברים עכשיו לשאילתא בעל-פה , שאילתא מס' 213 .
ישיב על השאילתא שר הבריאות , אבל היא הוגשה לשר הדתות .
אני מבין שמכיוון ששר הבריאות הוא השר המתאם , והשר המתאם מחליף את ראש הממשלה , וראש הממשלה מחליף את שר הדתות , אז שר הבריאות , שיהיה לך לבריאות .
הנושא : מינוי קאדי מד'הב .
השואל : חבר הכנסת אסעד אסעד .
בבקשה , חבר הכנסת אסעד .
תודה רבה .
אדוני השר , בבקשה .
האם יש שאלה נוספת ?
בבקשה , ישאל חבר הכנסת אסעד אסעד .
אחריו – חבר הכנסת דוד מגן .
חבר הכנסת רענן כהן איננו , אז אין מי שיציג עוד שאילתא .
אם כן , חבר הכנסת טלב אלסאנע .
בבקשה .
תודה רבה .
חבר הכנסת דוד מגן , ואחריו – חבר הכנסת טלב אלסאנע .
תודה .
חבר הכנסת טלב אלסאנע , בבקשה .
תודה רבה .
אדוני השר , בבקשה .
תודה רבה .
שר הבריאות – ועכשיו בתקן של שר הבריאות – מוזמן להשיב על שאילתות רגילות .
אדוני השר .
לא .
שאילתא בעל-פה רשומה אצלי – אחת .
סליחה , אצלי רשומה שאילתא בעל-פה אחת .
יש שתי שאילתות רגילות .
אדוני השר , הואל בטובך לתפוס את מקומך ליד הדוכן , במסגרת מתן תשובות על שאילתות רגילות .
השר ישיב על שאילתא מס' 1994 , של חבר הכנסת עמנואל זיסמן , ועל שאילתא מס' 1995 , של חבר הכנסת בנימין טמקין , מכיוון שעל שתי השאילתות תוגש תשובה אחת .
בבקשה .
מייד תוכלו שניכם לשאול .
חבר הכנסת עמנואל זיסמן , ואחריו – חבר הכנסת בנימין טמקין .
תודה .
חבר הכנסת בנימין טמקין , בבקשה .
תודה .
אדוני השר , בבקשה .
אני חושב .
תם ולא נשלם .
חברי הכנסת , אנחנו ממשיכים בסדר-היום שלנו .
השבוע אנחנו מלווים את כל הפעילים בנושא המאבק במחלת הסרטן , האגודה וגורמים ציבוריים אחרים , ציבור הרופאים וכל אותו ציבור גדול העוסק בהדברת המחלה , במאבק למניעתה .
בימים אלה מתכנסים בירושלים אלפי רופאים , אחיות , עובדים סוציאליים , פסיכולוגים וכל מי שקשור למערכה האנושית החשובה הזאת בכנס בין-לאומי , אולי הגדול ביותר שנערך אי-פעם בישראל .
על רקע זה , גם הכנסת נותנת את דעתה על הנושא ומשתתפת במערכה החיונית הזאת .
יהיו לנו כאן שתי הצעות לסדר-היום .
אני מזמין את חבר הכנסת מאיר שטרית , להעלות לפנינו הצעה לסדר-היום מס' 2361 : המאבק במחלת הסרטן .
אחריו – חבר הכנסת יורם לס : מחלת הסרטן – מניעה בטרם פורענות .
וכמובן , תשובת השר .
בבקשה .
תודה רבה .
חברי הכנסת , אני חושב שיש מעט שעות בחיי הבית הזה שבהן אנחנו כל כך מזדהים עם הדובר .
חלק מאתנו השתתף גם בלוויה , ואפשר לחוש בעוצמת הכאב .
בלוויה הזאת , ההיא – הנאום שנשא עכשיו האב , חבר הכנסת מאיר שטרית כאן , הוא מסוג התעודות , שאילו יכולנו להעביר לכל בית בישראל , לכל בית בעולם ולכל קובעי המדיניות , אני משוכנע שהוא היה גורם לזעזוע הנחוץ כדי להגביר מאוד את התודעה , ואני אומר את זה לקראת ההצעה לסדר-היום הבאה , של חבר הכנסת יורם לס , שהולך לעסוק כאן במניעה .
מאיר , אני מרשה לעצמי לחרוג מכללי התקנון , בשם כל הבית הזה , אנחנו כאבנו אתך ומעריצים את אומץ הלב שלכם .
רשות הדיבור לחבר הכנסת יורם לס , להצעה לסדר-היום מס' 2498 .
תודה רבה לחבר הכנסת יורם לס .
אדוני שר הבריאות , בבקשה .
תוך כדי עלייתך אל הדוכן אני רוצה למסור לחברי הכנסת ולך , שאתמול אירחנו בכנסת משלחת חשובה בראשות הגברת מירי זיו , חוקרים ופרופסורים חשובים מאוד ואנשים נוספים שעוסקים במלחמה בסרטן , והעלינו איזה רעיון , אולי הוא בוסר , שבתוך החקיקה שעכשיו הכנסת מחוקקת , חוק הבריאות , יוכנסו יותר ויותר רכיבים שבאופן מפורש עוסקים במאבק במחלות ממאירות ובכל הלוגיסטיקה בתחום הביטוח ובכל תחום אחר שקשור לכך באופן מפורש .
אם תוכל קצת להתייחס לזה , אני אודה לך .
חברי הכנסת , אני מבקש למסור איזו הודעה פרוצדורלית .
העניין נראה לי חשוב די הצורך כדי שייכנס לפרוטוקול הכנסת .
אני מבקש סליחה מכל הנוגעים בדבר .
אני דווקא מעוניין שגם השר יהיה כאן , אולי גם הוא ירצה לחוות דעה בנושא החוקתי הזה , אני אשמח .
העניין הוא בכך , שהוספנו היום לסדר-היום אחרי השעה 16:00 שני חוקים חשובים מאוד : הצעת חוק-יסוד : זכויות במשפט , קריאה ראשונה , מטעם ועדת החוקה , חוק ומשפט ;
והצעת חוק-יסוד : חופש הביטוי והתאגדות , גם היא בקריאה ראשונה .
מבחינת הנוהל בכנסת , בתקנון זה אפשרי , היו דברים מעולם .
היו בעבר מקרים , לא רבים מדי , אבל חשובים מאוד , שבהם הוסיפו נושאים לסדר-היום של הכנסת תוך כדי הישיבה , ולא אחת הוטלה האשמה של מחטף על מי שגרם לכך שזה הוכנס לסדר-היום .
היו מקרים רבים , תמימים , שאיש לא ערער עליהם , אבל היו מקרים של מחטף , למראית עין לפחות .
אני הייתי בדעה , שלא יאה לכנסת לחוקק חוקי-יסוד באווירה כזאת , ולא יאה להניח לבנים ואריחים קונסטיטוציוניים כאשר הדיון מתנהל באווירה לא חוקתית .
אני לא רוצה לפגוע באיש , וחלילה לי להעלות על דעתי שמישהו רצה לבצע פה מחטף .
היה פה איזה צירוף מקרים , שוועדת החוקה , חוק ומשפט סיימה את גיבוש החוק , שהיא עסקה בו זמן רב , בהסכמה רחבה , רק היום .
ועדת הכנסת נעתרה לבקשתו של יושב-ראש ועדת החוקה , חוק ומשפט וערכה הצבעה של פטור מהנחה .
עד שהתהליכים האלה הסתיימו ועד אשר הודפס החוק לקראת קריאה ראשונה , השעה היתה סביב 16:00 , ורק בשעה 16:10 או 16:15 הכנסנו את זה לסדר-היום .
מול מצב שבו חברי כנסת רבים אינם במשכן , כיוון שיש היום בחירות מוניציפליות , ומול מצב שחברי כנסת לא ידעו שזה יהיה , אני שמח שגם יושב-ראש ועדת החוקה , חוק ומשפט השתכנע לקבל את הצעתי לפרוצדורה הבאה .
גם נועצתי עם חברי כנסת אחדים , פשוט מתוך יחס של כבוד לחקיקה קונסטיטוציונית .
איש לא הפעיל עלי לחץ , לא פנו אלי משום סיעה , וזה לחץ פנימי , שכולנו צריכים לחוש בו כאשר מדובר בכגון אלה .
נתחיל היום את הדיון בשני החוקים .
הדיון יימשך מחר , דיון משולב , על מנת לאפשר לחברי כנסת רבים נוספים להשתתף בו ;
אגב , גם על מנת לאפשר לסיעות הבית לגייס את חבריהן להצבעה .
זה לגיטימי לגמרי .
ההצבעה תתקיים רק מחר .
מחר זה יופיע שוב בסדר-היום , אני מקווה שסיעות הבית , ראשי הסיעות וכל המעוניינים מודעים דרך קבע לכך שכדאי להסתכל בסדר-היום בבוקר , והם יתנהגו בהתאם .
חבר הכנסת הלפרט , זה גם נוגע לסיעתך .
אני חושב שזה משחק הוגן , הדיון יימשך מחר , וההצבעה תהיה מחר .
היום נפתח בדיון .
אני מתנצל על כך שהפסקתי לרגע את הישיבה , אני חושב שחשוב שהדברים נרשמו בפרוטוקול , ואני מזמין את חברת הכנסת ענת מאור , סגנית יושב-ראש הכנסת , להמשיך לנהל את הישיבה .</text></doc><doc><name>מזכיר הכנסת ש' יעקבסון:</name><text>ברשות יושב-ראש הכנסת , הנני מתכבד להודיע , כי הונחו היום על שולחן הכנסת –
הצעת חוק מס ערך מוסף ( תיקון מס' 11 ) , התשנ"ד – 1993 , שהחזירה ועדת הכספים לקריאה שנייה ולקריאה שלישית .
לקריאה ראשונה , מטעם ועדת החוקה , חוק ומשפט : הצעת חוק-יסוד : זכויות במשפט ;
והצעת חוק-יסוד : חופש הביטוי וההתאגדות .
עוד הונחו על שולחן הכנסת החלטות ועדת הכספים המאשרות הוראות : בצו היטלי סחר ( היטל בטחה על ייבוא טובין – הגנה על הייצור המקומי ) ( תיקון מס' 2 ) , התשנ"ג – 1993 ;
בצו היטלי סחר ( היטל בטחה על ייבוא טובין – הסדרת ייצור , ביקוש וצריכה ) , התשנ"ג – 1993 ;
בצו תעריף המכס והפטורים ומס קנייה על טובין ( תיקון מס' 57 ) , התשנ"ד – 1993 .
על שולחן הכנסת הונחו גם מסקנות הוועדה למלחמה בנגע הסמים בנושא : תופעת מסיבות האסיד .
כן הונחה ביום אתמול הצעת ועדת הכנסת לתיקון סעיף 102א לתקנון הכנסת .
תודה .</text></doc><doc><name>יוסף בא - גד (מולדת):</name><text>כבוד המזכיר , זה לא הונח על שולחן הכנסת .
אני מודיע שלא הונח .
אני מבקש מכל חברי הכנסת לבדוק ולומר .
אני גאה ששולחני עמוס בש"ס ובספרי קודש .
אני מבקש להניח את זה .
גברתי היושבת-ראש , חברי כנסת נכבדים , כידוע , בכל הסעיפים אני תמיד בעד הקידמה .
למה פה אני מתנגד ?
אומרת הגמרא במסכת ערכין , דף ט " ז , עמוד א' : " ואמר רבא בר רב הונא " , ואקרא בעברית כדי להקל על הקצרניות : כל דבר שנאמר בפני שלושה אנשים , אין בו משום לשון הרע .
מאי טעמא ?
אם דבר נאמר בפני שלושה אנשים , למה זה לא לשון הרע ?
חברך , חברא אית ליה , וחברא דחברך חברא אית ליה .
אני מתרגם : לחבר יש חבר , ולחבר של החבר יש עוד חבר .
בעברית המודרנית שלנו זה אא"א – אשה אחת אמרה .
כן .
תאמין לי שהאמוראים והגמרא היו חכמים קצת יותר מכולנו .
אומר רש"י במקום : כל דבר שהבעלים אמרוה בפני שלושה אנשים , המגלה אותה אינו לשון הרע , שזה גילה תחילה דעתו , שאם מגלה אותו אינו חושש דמידע ידע דסופה להיגלות דחברא חברא אית ליה , וזה מגלה לחברו וזה לחברו עד שיודע .
תראו איזה יופי של דברי חז"ל , תראו איזה יופי של גמרא .
הגמרא אומרת : אם אתה רוצה סודיות , אתה וחבר שלך או אתה ואשתך .
אם יודעים את זה יותר משני אנשים , זה כבר לא יישאר סודי .
איך קיבלנו מזכרת בסיום כיתה ח' בבית-הספר העממי ?
– קיבלנו מזכרת , היה מקופל דף ראשון " סוד כמוס לחמור ולסוס". היינו מקבלים את זה כי כל מי שפותח יודע .
מה אני רוצה לומר ?
אל תשכחו שאנחנו מדינה במצור .
אל תשכחו שעדיין יש לנו אויבים רבים .
אל תשכחו שרק השבוע נתגלה עוד מרגל רוסי , אחרי שנתגלו עוד כמה מרגלים לפניו , ויש דעות שיתגלו עוד מרגלים רבים .
לכן , אני לא נגד הקידמה .
מה שאני טוען , כבוד יושב-ראש ועדת הכנסת , תקשיב לי , זה חשוב לך , מה אני טוען ?
– הדבר חייב להישאר חסוי .
אם איזה גוף מחקרי , אוניברסיטאי , רוצה , הוא יפנה והוועדה תשקול לגופו של עניין מי הגוף הפונה ומה החומר המתבקש .
אם זה פרשת-לבון ויחליטו שיש שלום עם מצרים וזה כבר לא יכול למוטט מה שהיה – אנחנו זוכרים את הפרשה , פרשת-לבון – אזי הוועדה תחליט .
אבל , לפתוח חופשי חופשי פרשיות של 30 שנים , כשחלק מהאנשים עוד חיים , וזה יכול לגרום נזק למדינה , זה לא נראה לי .
לכן , אני אומר לכם , אף שהשרים המליצו ואף שמומחים המליצו , גם הרב בא-גד יודע מה שהוא אומר .
כדאי להיזהר , כדאי להשאיר את זה ל - 50 שנה , אבל בצורה ליברלית צריך לבדוק כל בקשה לגופה .
כדאי שתזכרו את דברי חז"ל : חברך , חברא אית ליה , וחברא דחברך חברא אית ליה .
תודה .
תודה .
הם רוצים למצוא חן בעיני הציבור .
זה שיקול לפעמים .
במה אני מונע את חופש המחקר ?
הוא יכול לערער .
ביקשתי להסיר כדי להעיר את תשומת לב השר .
ביקרתי בגבעת-המטוס , וכולם חוששים שם מפני הגשמים בקרוונים .
עלתה בדעתי איזו הצעה פשוטה , שהיא לא יקרה מאוד : אולי ניתן על כל הקרוונים להוסיף גג עליון , שיגן מפני הגשמים , ובקיץ – מפני החום ;
גג עם רווח .
זאת לא הוצאה גדולה .
זו הוצאה , אבל לא הוצאה גדולה .
למה ?
כי אני דיברתי עם " עמידר " , והם אמרו לי : כמה שלא נסגור , תמיד יש בקיעים שאנחנו לא ערים להם , ואז המים חודרים .
אם יוסיפו גג עליון עם רווח מסוים זה ייתן מרווח אוויר , זה יגן מפני הגשמים .
נדמה לי שזו הצלה פורתא , עד שנפתור את בעיית הקרוונים .
אני הזכרתי את גבעת-המטוס .
הם לא עוסקים ברוח , הם עוסקים רק בעזרה חומרית , אני בדקתי .
אני מציע להעביר את ההצעה לוועדה .
אני מצטרף לדעתו של הרב הלפרט , משתי הסיבות .
אומנם השר דחה סיבה אחת , עניין המיסיון בכלל , שהוא נגע בעם הזה , ובאמת צריך להעלות את זה בפני עצמו .
אבל אני קיבלתי אינפורמציה , והייתי מבקש מהשר שייתן דעתו , שבין העולים יש מספר עצום של גויים .
בין העולים מרוסיה יש מספר גדול מעבר לכל פרופורציה .
היתה סערה ציבורית כאשר השר פרץ
עוד לא התחלתי .
אני גומר , אני בחצי המשפט האחרון , אבל יש קריאות .
השר פרץ דיבר אז על 50 % , והזדעזעה הארץ .
מתברר שזה אולי יותר .
אם נוסף על הגויים
זו גם טרגדיה .
אם נוסף על זה תהיה פעילות מיסיונרית בין הקרי יהודים , אנה אנו באים ?
הייתי מבקש לדעת מה המצב היום , מה אחוז הגויים שעולים בין היהודים ?
ועדת העלייה והקליטה .
אני רוצה לחזור על דבר ששאלתיך , כבוד השר , אתמול בוועדת הכספים .
מדוע לא נפעיל תעמולת עלייה ברחבי ברית-המועצות ?
אומנם ענו לי שזה תפקידה של הסוכנות , אבל אם הסוכנות לא עושה את זה כראוי , צריך לבדוק .
אני לא מתלונן .
אומנם כל מה שאמר חבר הכנסת גור הוא נכון מבחינה זו , שאם העולים ייקלטו פה זו תהיה התעמולה הטובה ביותר , אבל היות שיש קשיים – ונעשתה עבודה נפלאה , אני מסכים אתך שהיה צריך לפתוח בשבח האכסניה .
אני מציע להכניס סעיף ולהילחם בתקציב על תעמולת עלייה בברית-המועצות .
לכן אני מציע להסיר את הנושא מסדר-היום .
גברתי היושבת-ראש , חברי כנסת נכבדים , אני תומך בהצעה של חבר הכנסת דוד מגן .
אני תומך , כי אני חושב שככל שאנחנו יכולים לאחד את הבחירות זה פחות בלבול ראש , פחות כאב ראש , והדבר יביא לאחידות .
להיפך , אני מציע הצעה נועזת , שעלתה ומשום-מה לא הוגשמה .
אני מציע לקיים את הבחירות לכנסת ולעיריות ולמועצות האזוריות – הכול ביום אחד .
אנחנו יודעים שכל הבחירות האלה , עד כמה שחשיבותן הדמוקרטית גדולה מאוד , גורמות לניתוק שגרת החיים , הן גורמות להפרעות , הן גורמות לעיכוב בביצוע .
היות שהבחירות לכנסת נערכות כל ארבע שנים והבחירות לעיריות ולמועצות נערכות כל חמש שנים , יש בעיה של חוסר אחידות .
אבל אם אפשר לאחד את הבחירות , אין כל ספק שזו תהיה ברכה לשלטון המוניציפלי , וכפי שאמרתי – גם לבחירות הכלליות בישראל .
אולי נדחה את הדיון ?
ואם הוא איננו באולם ?</text></doc><doc><name>תמר גוז'נסקי (חד"ש):</name><text>חבר הכנסת בא-גד אמר שאסור לי לעיין בזה , כי לנשים אסור לעיין בספרי קודש .
תשלימו עם נישואין אזרחיים .
בתי-המשפט מכירים בנישואין אזרחיים .
בפקס מארצות-הברית .
זה חופש המחקר .
אדוני השר , ביקשתי להסיר את הצעתו של חבר הכנסת הירשזון , כדי להעיר את תשומת לבך לנושא גורלם של אותם עולים מאתיופיה שעשו את המהלך שאתה מתאר אותו : גם שכרו דירה , גם מצאו עבודה , והם אינם מסוגלים לעמוד בהוצאות המינימליות של הקיום .
אני מדברת על זוג שהופיע אצלנו כאן בכנסת וסיפר : הבעל משתכר 1,300 שקל , האשה – 800 שקלים , שלושה ילדים , 800 שקל שכר דירה .
בעצם במהלך הזה שאתה מתאר – שאני חושבת שהוא המהלך החיובי , שכך הוא צריך להיות – בתנאים הקיימים היום , של השכר הנמוך במיוחד המשולם לעולים , ובכלל זה לעולי אתיופיה , תוך ניצול חולשותיהם וניצול העובדה שקיימת אבטלה , התוצאה היא , אדוני השר , שהמהלך הזה מוביל את הזוגות האלה , את המשפחות האלה , למצוקה קשה מאוד .
ההצבעה היא על כל ההצעות ?
מה אתה רוצה ?
לגרש אותם ?</text></doc><doc><name>אסעד אסעד (הליכוד):</name><text>בחודש אפריל 1993 מינתה הכנסת את נציגיה לוועדה למינוי קאדים .
עברו כעשר שנים ועדיין לא נבחר קאדי מד'הב , דבר המונע פעולת בתי-הדין הדרוזיים .
ברצוני לשאול :
1. האם ידוע למשרדך , שרק קאדי מד'הב אחד מכהן , מתוך שישה ?
2. מדוע אין מכנסים את הוועדה כדי למנות קאדים ?
אדוני היושב-ראש , אדוני השר , אני יודע שבפסיקת בג"ץ מדובר על כינוס הוועדה לגבי קאדי מד'הב בבית-הדין לערעורים , שמסיים את תפקידו בעצם בדצמבר 1993 .
אבל , על-פי החוק , אם מתכנסים שני-שלישים מחברי הוועדה , שהם תשעה , ויש היום שישה חברים בוועדה הזאת , הם יכולים להתכנס ולבחור קאדי מד'הב .
כי בבית-הדין הדתי הדרוזי בערכאה ראשונה יש קאדי אחד , ובעצם אם הוא מחליט החלטה שאינה מתאימה למי שבא להישפט לפניו , אין סמכות דתית אחרת שיכולה לשפוט אותו , אלא צריך לפנות לערכאות אחרות , שזה לא מתאים לעדה הדרוזית , בנושאי אישות ובנושאים דתיים .</text></doc><doc><name>שר הבריאות ח' רמון:</name><text>אדוני היושב-ראש , חבר הכנסת אסעד אסעד , אני באמת משיב בשמו של ראש הממשלה בתוקף היותו גם השר לענייני דתות .
הריני להשיב על שאילתא בעל-פה מס' 213 :
1. נכון הוא שרק קאדי אחד מכהן עתה בבית-הדין הדרוזי מד'הב .
2. לצערנו , מנוע השר מלכנס את הוועדה למינוי קאדים דרוזים עקב סיכום שנתקבל בדיון בבג"ץ 6207/92 , 1590/93 ו - 2387/93 , ולפיו ועדת המינויים לקאדי מד'הב דרוזי לא תכונס עד לסוף חודש דצמבר 1993 .
מריבוי הדיונים בבג"ץ בעניין זה אתה יכול להבין , חבר הכנסת אסעד אסעד , איזו סאגה משפטית מתלווה למינוי הזה .
תודה .
אדוני היושב-ראש , אני מציע שלא לערבב את שמחת בית-הדין של הדרוזים , של הקאדי מד'הב , בשמחת בתי-הדין השרעיים .
חבר הכנסת מגן , השאלה שנשאלה היא בנושא קאדים מד'הב .
ירצו החברים להעלות שאילתות בנושאי בתי-הדין השרעיים , יש בפניהם דרך לשאול שאילתא , והיא בוודאי תיענה .
אני רוצה להשיב לחבר הכנסת אסעד אסעד .
בבג"ץ הוסכם בין הצדדים , בין כל אלה שהגישו את העתירות , כי ועדת המינויים לקאדים מד'הב דרוזים לא תכונס עד לסוף חודש דצמבר 1993 .
זוהי הסכמת הצדדים בדיון לפני הבג"ץ , ובהתאם לכך נמחקו העתירות .
היום , בזמן העומד לרשותנו , אנחנו מקווים שהמשרד לענייני דתות ייעל את ההליכים בוועדת המינויים , והסאגה הארוכה הזאת , שנמשכת כבר עשר שנים , בנושא הקאדים מד'הב , תסתיים .
בתום הארכה שבית-הדין נתן ימונו קאדים חדשים לבית-הדין של העדה הדרוזית , והעניין יבוא על תיקונו .
בהחלט , המצב היום איננו תקין .
הוא לא תקין – ואתה יודע זאת טוב ממני – בגלל עימותים פנימיים קשים בקרב העדה , שהגיעו לערכאות פעם אחר פעם אחר פעם .
אני מקווה שנצליח יחד עם כל ראשי העדה הדרוזית להגיע להסכמה ולהבנה על הרכב ועדת המינויים לקאדים מד'הב .
תודה .
יש שאילתא אחת של חבר הכנסת בני טמקין .
נשוא השאילתא – מעורבות ישראל בסחר בלתי ליגלי באיברים להשתלה .
הריני מתכבד להשיב כדלקמן :
1. לישראל אין כל נגיעה וכל קשר לסחר באיברים , הן מאנשים מתים ועל אחת כמה וכמה מאנשים חיים , כפי שהדבר קיים במדינות מספר בעולם .
2. לפני חודשים מספר פנה המרכז האירופי להשתלות , " יורוטרנספלנט " , למנהל המרכז הארצי להשתלות בישראל וביקש לבדוק האם ישראל מעורבת בנושא של סחר באיברים .
הדבר נבדק מיידית על-ידינו , והזמנו את כל הרופאים המבצעים השתלות במרכזים הרפואיים בארץ לשם בירור העניין .
הבירור העלה , כי לא היו דברים מעולם .
אומנם היה קשר מדעי מסוים בין מרכז רפואי מסוים בארץ לבין מדען רוסי מחוץ-לארץ , אשר שמו נקשר לנושא , אולם קשר זה היה על בסיס מדעי ועל בסיס של חילופי ידע בלבד , ובשום אופן לא לשם סחר באיברים .
המרכז הארצי להשתלות לא הסתפק בכך ויצא בהצהרה רשמית , אשר הועברה למרכז האירופי להשתלות , ועיקרה הוא , כי לא היה ולא יהיה סחר באיברים במדינת ישראל , וכי הוא שולל ומגנה בכל תוקף קיום מסחר מסוג זה .
3. לפני כחצי שנה הוקם , ביוזמת משרד הבריאות , המרכז הישראלי להשתלות איברים , שבו שותפים כל המרכזים הרפואיים העוסקים בהשתלות איברים למיניהם במדינת ישראל , ונקבעו סדרי הקצאת המשאבים להפעלתו , כך שכל נושא ההשתלות בארץ נמצא תחת מעקב ותיאום צמודים של המרכז להשתלות איברים .
כמו-כן , יש חובה לדווח למרכז על כל השתלה המתבצעת , והמרכז הנ"ל מהווה למעשה אמצעי בקרה לפיקוח על השתלות איברים הנערכות בארץ .
בעיקרון , משרד הבריאות מתנגד באופן נחרץ לסחר באיברים בכל צורה שהיא .
עם זאת , משרד הבריאות מעודד ותומך בתרומת איברים מחוץ-לארץ ומהארץ , אשר תיעשה בצורה חוקית ובהסכמת התורמים ובני משפחותיהם .
תודה .
אדוני היושב-ראש , אתחיל בשאלתו של חבר הכנסת טמקין .
אנחנו מעורבים במסגרת WHO , ארגון הבריאות העולמי , בנושאים הללו .
אנחנו שותפים מלאים להשקפה השוללת סחר באיברים .
בעקבות הקמת מרכז ההשתלות הארצי יש לנו בישראל כתובת המקובלת גם בעולם הגדול , ושיתוף פעולה להעברת מידע , דבר שלא היה קיים עד להקמתו של המרכז הארצי להשתלות .
עמדת משרד הבריאות , כפי שהבעתי אותה בתשובה על השאילתא , היא שאנחנו מתנגדים לכל סחר באיברים , בין שזה מאנשים מתים ובין שזה מאנשים חיים .
לגבי השאלה של חבר הכנסת זיסמן – לפני חודשים מספר , כך נדמה לי , משרד הבריאות הזהיר והביא לידיעת ציבור הרופאים את הסכנות שיש בהשתלות במקומות כמו זה שציינת .
הודו איננה המדינה היחידה שמסוכן , לפי דעתנו , ללכת ולבקש בה תרומה או לקנות איבר להשתלה .
כל הרופאים בישראל מודעים לכך , וכל חולה שהולך לעשות דבר מן הסוג הזה מוזהר מפני הסכנות .
כמובן , לצערנו אין ביכולתה של מדינת ישראל לאסור על אזרח ישראלי לנסוע לאן שהוא רוצה , להיכן שהוא רוצה , ולעשות דברים מן הסוג הזה .
אבל , מבחינה רפואית הועברה אזהרה באמצעות הרופאים שלא לעשות את הדברים הללו .
אני שמח לציין שהתופעה היא שולית , בעיקר נוכח התוצאות הקטלניות שאתה ציינת בשאלה שלך .
הדברים האלה מתפשטים .
כך שהתופעה הזאת , למיטב ידיעתנו , לא קיימת כמעט , ואם היא קיימת , היא קיימת באחד-שניים-שלושה מקרים .
עדיף להמתין להשתלת כליה בישראל , במרכזים רפואיים הידועים גם ברמתם המקצועית וגם בכל התנאים הסביבתיים הדרושים , ולא לנסוע למקומות שבהם למעשה השתלת הכליה מלווה בסכנת חיים גדולה מאוד .
תודה רבה .
סיימתי , אדוני היושב-ראש ?
תודה לך .
אדוני היושב-ראש , חברי הכנסת , כולנו ליווינו את המאבק על חייה של מירי , שהתנהל בצנעה .
חבר הכנסת שטרית נאבק יחד עם כל משפחתו על חייה , הוא עשה זאת , כל המשפחה עשתה זאת במסירות אין קץ .
וכל עוד התנהל המאבק על חייה של מירי , זכרה לברכה , באופן אישי , הוא לא הפך את המאבק הזה לעניין ציבורי .
והנה , דווקא לאחר שמירי הלכה לעולמה הפך חבר הכנסת שטרית , עם כל הקושי הכרוך בכך , עם כל הכאב הנורא , שאנו יודעים שלא יחלוף לעולם , להיות דובר רהוט , מרשים , לטובתם של אלה אשר חולים כיום וניתן לעשות למענם , להציל את חייהם ;
אם לא להציל את החיים , אזי לפחות לשפר את איכותם .
אני רוצה להביע את רגשי הערצתי כלפיך , מאיר , בעניין הזה .
אני יודע כמה זה קשה , כמעט בלתי אפשרי .
בכל אופן , הפכת את הטרגדיה האישית שפקדה אותך ואת משפחתך לעניין אשר ישרת , ואין לי ספק – יציל חיים , ועל כך אני מביע את תודתי והערכתי כלפיך .
אני רוצה לומר כמה מלים לאגודה למלחמה בסרטן ;
אני יודע שאני אולי עושה דבר שלשר הבריאות אסור לעשות .
בעיני האגודה , ההתאגדות , מכל ההתאגדויות שעוסקות בענייני בריאות , ויש רבות כאלה – האגודה הזאת עומסת ועמסה על כתפיה חלק גדול מהמאבק , מהמלחמה בסרטן .
זו איננה אגודה שאוספת כסף ומעבירה אותו למשרד הבריאות ומסייעת למשרד הבריאות .
זוהי אגודה שממלאה למעשה תפקידים שמשרד הבריאות היה צריך למלא .
היא עושה זאת כבר עשרות בשנים .
אנחנו רואים באגודה הזאת חלק אינטגרלי מן המאבק שאנחנו מנהלים נגד המחלה הנוראה הזאת .
הם עושים זאת במסירות אין קץ .
אינני רוצה לנקוב בשמות , יושבים פה כמה חברים מהאגודה למלחמה בסרטן – מירי זיו , פרופסור טריינין , פרופסור רובינזון – הם רק מייצגים את הרבים-רבים שתורמים כמעט את כל זמנם למאבק במלחמה הנוראה הזאת .
כשאני אומר שאנחנו משתפים פעולה אתם , זה ביטוי שאיננו מדויק .
זוהי ברית של מאבק משותף .
היום , ביום מבצע " הקש בדלת " – נדמה לי שהוא המבצע הוותיק ביותר , הידוע ביותר , של איסוף תרומות למאבק כלשהו בתחום הבריאות – ביום הזה אני רוצה לומר לאזרחי ישראל : זוהי אגודה , שכל אגורה , כל שקל שאתם תורמים לה מגיעים ליעדם באופן מושלם , והיא מצילה חיים , היא מאריכה חיים והיא מונעת את התחלואה בסרטן .
אני פונה לאזרחי מדינת ישראל לתרום ביד נדיבה לאגודה הזאת , כי זוהי אחת האגודות – ואני אומר " אחת " כי אני באמת לא רוצה לומר האגודה – שתורמת בצורה יוצאת מן הכלל בתחום מערכת הבריאות .
באופן נורמלי , לצערי , לעולם אין די משאבים לבריאות , כי השמים הם הגבול .
ללא עמותות ואגודות מהסוג של האגודה למלחמה בסרטן , חלק מההישגים שמדינת ישראל השיגה בתחום הזה – והיא השיגה הישגים , והישגים גדולים – לא היו מושגים .
על כך תודתי .
בכל העולם , לרבות במדינת ישראל , מתנהלת מערכה גדולה , מלחמה של ממש כנגד הסרטן .
עשרות אלפי רופאים , מדענים חוקרים מנסים לפצח את המנגנון הממאיר הזה , והם עושים זאת עד היום , לצערנו , רק בהצלחה חלקית , אבל עם לא מעט הישגים .
כי אלף פנים למחלה הממארת הזאת , ולצערנו רובם המכריע של הפנים הללו הם קטלניים .
אנחנו במדינת ישראל יכולים להיות גאים ברמת המחקר ובהישגים שהגענו אליהם בתחום האונקולוגי .
הכנס שמתקיים היום בירושלים הוא אולי הכנס המרכזי בתחום הרפואה האונקולוגית , החשוב ביותר והיוקרתי ביותר .
עצם העובדה שהוא מתקיים כאן , בירושלים , והגיעו אליו 5,000 או 6,000 רופאים ומדענים מכל רחבי העולם – בעצם קיום הכנס כאן יש הכרה בהישגים שמדינת ישראל הגיעה אליהם בתחום האונקולוגי .
הבעיות שדיבר עליהן חבר הכנסת מאיר שטרית ידועות לנו , ואנחנו עושים כמיטב יכולתנו על מנת לפתור אותן .
אני רק אומר איזה נתון בתחום התשתית הרפואית , שכמובן אינו מתייחס אך ורק למחלת הסרטן , אלא לתשתית של בתי-החולים במדינת ישראל , לרבות אלה של קופת-חולים .
ב - 1992 השקיעה מדינת ישראל 50 מיליון שקל רק בבתי-החולים הממשלתיים .
את שנת 1993 אנחנו נסיים בהשקעות בסדר גודל של 170 עד 180 מיליון שקל ביצוע , לא תקציב ;
אני מדבר על מה שמבוצע במהלך 1993 .
זוהי קפיצת מדרגה .
נכון שאת הפירות אנחנו לא רואים השנה , כי לא בונים מיטה בשנה .
אנחנו מודעים לצורך המובהק לשפר את תשתיות בתי-החולים בישראל .
המספרים שציינתי מעידים על המודעות גם של משרד הבריאות וגם של הממשלה בתחום הזה .
שנת 1994 תהיה שנה שבה , אני מעריך , נגיע להשקעה של בין 220 ל - 240 מיליון שקל .
אני מדבר רק על תקציבי פיתוח של בתי-החולים .
מובן שחלק מזה גם יגיע לשיפור התשתיות ולכל מה שקשור לטיפול האונקולוגי בכלל ולאונקולוגיית ילדים בפרט .
מבחינתי , באופן אישי , אין דבר נורא יותר מלהיכנס למחלקה אונקולוגית של ילדים .
אני עברתי את כל בתי-החולים בישראל ואת כל המחלקות בישראל , אבל אני מוכרח לומר , שזה הדבר הקשה ביותר , הנורא ביותר .
אבל גם בתחום הזה , בעיקר בכל מה שקשור ללוקמיה , מדינת ישראל עומדת בשורה הראשונה באחוזי ריפוי של ילדים חולי לוקמיה .
אחוזי הריפוי הגיעו למספרים מאוד מרשימים .
אנחנו במספרים הללו עומדים בחזית , ובקרב המדינות המתקדמות ביותר בעולם .
אני משוכנע שאנחנו נמשיך ונשתפר בכך .
אמר חבר הכנסת שטרית – והוא צודק – שצריך לרכז את הטיפול האונקולוגי במספר קטן של מרכזים .
זה לא פשוט , זה קשה .
אביא לכם דוגמה מתחום אחר , כדי שתבינו על איזה מאבק אנחנו מדברים , מאבק שהוא האינטרס הכללי מול הרצון הלגיטימי של הרופאים , שבכל מקום יהיה הכול .
אני מדבר בעיקר על ניתוחי לב פתוח לילדים .
600 ניתוחי לב פתוח לילדים יש במדינת ישראל .
כשנכנסתי לתפקידי , ועד לפני זמן קצר , בעשרה בתי-חולים ניתחו ניתוחי לב פתוח לילדים .
היו מקומות שבמשך שנה ניתחו בסך הכול 10 עד 15 ניתוחי לב פתוח של ילדים .
אין לזה שום הצדקה , זה לא לטובת הילד .
אני משוכנע שכל מי שיכול הולך למקום או למרכז שבו מתבצעים הרבה יותר מאשר 10 או 15 ניתוחים .
מי שנפגעים מהביזור הזה הם דווקא אותם חלקים באוכלוסייה שהם יותר חלשים , פחות עשירים ועם פחות קשרים .
וכשקיבלתי את ההחלטה הזאת להקטין – בהתחלה רציתי להקטין לשלושה מרכזים – היתה התנפלות ציבורית כאילו ניתוח לב פתוח לילדים הוא מעשה של יום-יום , ואי-אפשר לנסוע מהגליל למקום במרכז הארץ לצורך הניתוח המיוחד הזה , כדי לשפר במידה רבה את הסיכויים של הילד לצאת מהניתוח הזה בשלום , לא רק חי אלא חי שיכול לתפקד .
ואז פוליטיקאים מכל הכיוונים באים ולוחצים , והפיזור הוא גדול , והבעיה היא שהרופאים בישראל – ואני אומר את זה מצד אחד בשמחה , מצד אחר כבעיה – הם מוכשרים מעל ומעבר לסדר הגודל של האוכלוסייה שהם צריכים לשרת .
זה נכון בתחום הזה , זה נכון בתחום הסרטן , בעיקר כאשר הציוד – במיוחד במה שקשור ברדיותראפיה – הוא יקר , יקר עד מאוד .
השנה – אמרתי את זה לידידי מהאגודה למלחמה בסרטן – באמצעות האפוטרופוס , אנחנו מייעדים כספי צוואות לקניית שני מכשירים , סימולטורים קוויים .
כל מכשיר עולה מיליון דולר , 900,000 דולר אם לדייק .
המכשיר הוא מהמתקדמים ביותר , חשוב מאוד , נותן סיכוי יותר גדול בהקרנות , ביעילות ההקרנות ;
900,000 דולר .
צריך גם סגל שידע לטפל בזה , זה לא פשוט לטפל במכשירים האלה .
צריך להיות מומחה ברמה גבוהה על מנת להפיק מהמכשירים היקרים הללו את המקסימום .
שני המכשירים האלה – אחד יהיה ב " סורוקה " , אחד יהיה ב " רמב"ם " .
לבסוף , לאחר דיונים הגענו , לאור המציאות שקיימת בארץ , לשישה מרכזים , כי איננו יכולים לבטל את מה שקיים ;
קשה מאוד , בלתי אפשרי .
שישה מרכזים לטיפול במחלת הסרטן , בעיקר בכל מה שקשור לציוד של רדיותראפיה – זה מעל ומעבר למה שקיים בכל מקום בעולם .
אבל אנחנו נפתח את המרכזים האלה בציוד יקר , והציוד הולך ומתייקר .
אנחנו גם נשגיח , ולכל אחד מהמרכזים האלה יהיו בתי-החולים האחרים באזור כפופים , מבחינת הטיפולים הכימותראפיים , ופרוטוקולים מסובכים יהיו בפיקוחם של בתי-החולים האלה .
לצורך כך עשינו את מה שחבר הכנסת שטרית הציע למעשה – הקמנו לאחרונה מועצה לאומית לאונקולוגיה .
אני חושב שהנושא הזה ראוי לכמה מלים , מעל ומעבר למה שאנחנו מקדישים בדרך כלל לנושאים אחרים .
בניגוד לנושאים אחרים , את הנושא הזה אנחנו לא פוקדים לעתים קרובות .
אני אסיים בתוך שלוש-ארבע דקות .
ברשותך .
המועצה הלאומית לאונקולוגיה תהיה מורכבת ממיטב המומחים בישראל בנושא , לרבות באונקולוגיה כללית , במחלות ממאירות של העצם , במחלות ממאירות בתחום הגיניקולוגיה וכדומה , ותכלול גם אפידמיולוגים וכירורגים .
כל זה מתוך מגמה לרכז את כל המידע , כי המידע הוא מאוד חשוב .
הניסיון המצטבר בטיפול במחלת הסרטן הוא הכלי אולי המרכזי לטיפול במחלת הסרטן , כי , כפי שאמרתי , אלף פנים למחלה הזאת .
אני רוצה לומר כמה מלים על מניעה .
קשה מאוד להתמודד עם מחלת הסרטן כאשר היא פורצת .
יש הישגים בכך , אבל ניתן למנוע , וחבר הכנסת לס דיבר על כך .
עישון , מחלת סרטן הריאה – אם אינני טועה , 70 % או 80 % מהחולים במחלת הסרטן הם חולים שעישנו , ורק כ - 20 % הם חולים שלא עישנו .
אנחנו מעריכים שהנזקים שהעישון גורם במערכת הבריאות מתקרבים ל - 700 מיליון דולר בשנה , לא רק במחלת הסרטן , אבל בעיקר בכל מה שקשור למחלת הסרטן .
פשוט – לא לעשן ולהילחם נגד העישון .
וכשאנחנו מעבירים הצעה , לא הצעת חוק אלא תקנות , לוועדת העבודה והרווחה , שמטרתה למנוע עישון במקומות עבודה ולהקצות מקומות עישון , למנוע את הנזקים של מה שקרוי עישון פסיבי , אנחנו לא מצליחים , זה תקוע .
אני בהחלט מברך על החוק להגבלה דרסטית של פרסום סיגריות , כי אנחנו יודעים מה המשמעות .
חשיפה לשמש , אנחנו יודעים , היא גורם מרכזי בסרטן העור – לא להיות חשופים בשעות שהן פשוט מזמינות את הסרטן .
אבחון מוקדם של סרטן השד , שהוא הקוטל המרכזי של נשים במדינת ישראל , הסרטן הנפוץ ביותר בקרב הנשים – ואפשר לגלות , אפשר לעשות בדיקות סדירות .
עם האגודה למלחמה בסרטן אנחנו גם מרחיבים את היקף הבדיקות , רוכשים מכשור , לומדים יותר על אמצעי הערכה , על אמצעי הסריקה ומאפיינים אחרים של המחלה הזאת .
אבל במניעה אנחנו יכולים לעשות עוד הרבה , הרבה מאוד , באמצעים מעטים הרבה מכפי שאנחנו נזקקים להם כאשר המחלה מתגלה ונאבקים במחלה עצמה .
אני רוצה לסכם את דברי : המאבק בסרטן הוא מאבק של כולנו .
מהיום שאני שר הבריאות אני פשוט נדהם מתפוצת המחלה , כי המקרים מגיעים , ואני רק מדבר על כאלה שאני מכיר באופן ישיר או עקיף – לכן זה מאבק של כולנו , זה מאבק שאפשר לנצח בו , אולי לא ניצחון טוטלי , אבל בהחלט ניצחון משמעותי , וכל ניצחון קטן בקרב נגד הסרטן הוא ניצחון של חיים , הוא ניצחון של איכות חיים .
אני מקווה שמשרד הבריאות עם האגודה למלחמה בסרטן , עם הציבור כולו – כולנו נירתם על מנת להדביר אותה ;
להדביר אותה , כפי שאמרתי , אם לא באופן מלא אז לפחות באופן חלקי .
נתפלל כולנו שאותם מדענים , אותם חוקרים , יצליחו בעתיד הלא-רחוק למצוא את מה שכולנו מייחלים לו , ולהערכתי זה יהיה הדבר הגדול ביותר בהיסטוריה של תולדות הבריאות – למצוא את התרופה אשר תחסל את המחלה הממאירה והמקוללת הזאת .
תודה .
כן .
גברתי היושבת-ראש , חברי הכנסת , אני רוצה שוב להדגיש , שאני משיב בשמו של ראש הממשלה כשר לענייני דתות .
כל מלה , חבר הכנסת צוקר .
כל מלה .
בשיחת טלפון .
אני רוצה לומר לחבר הכנסת הלפרט , שהנושא של מה שקרוי נישואין אלטרנטיביים כבר עלה בכנסת , נדון , וכנראה זה מסוג הנושאים שמפעם לפעם באים לדיון בכנסת , בצוק העתים .
צודק חבר הכנסת הלפרט האומר , שהעניין נדון גם בבית-המשפט העליון , והוא קבע ברורות , כי עריכת נישואין פרטיים על-ידי גוף פרטי כלשהו שלא במסגרת חוק שיפוט בתי-דין רבניים ( נישואים וגירושים ) , התשי"ג – 1953 , מהווה עבירת תקלה ציבורית לפי סעיף 198 לחוק העונשין .
אנחנו , כמובן , פנינו אל ה " נאשם " , על מנת לבדוק האם הוא אכן גוף אשר שם לעצמו מטרה להפר את החוק .
המידע שקיבלנו מהמרכז הזה הוא כדלקמן :
המרכז למרשם נישואין אלטרנטיביים הוא פרויקט של עמותה עצמאית , שנרשמה כחוק על-ידי רישום מאגרי המידע של משרד המשפטים , על-פי חוק הגנת הפרטיות והתקנון שלפיו .
מרשם הנישואין האלטרנטיביים אינו יוצר , חבר הכנסת הלפרט , כל מסלול נישואין מהותי נפרד שלא היה קיים זה עשרות שנים במדינת ישראל .
כל מהותו איסוף נתונים על המסלולים הקיימים , מתן וריכוז הסבר תוכני , מעשי ומשפטי לגבי התכנים והמשמעויות המעשיות והמשפטיות של בחירה בכל מסלול אלטרנטיבי אפשרי .
וכאן יש פירוט של המסלולים האלטרנטיביים האפשריים .
אבל מכיוון שאין בדעתי לשדר עכשיו תשדיר שירות למסלולים אלטרנטיביים אפשריים , אני בא ואומר , שיש מסלולים אלטרנטיביים אפשריים המספקים מידע .
למשל , ידוע שנישואין אזרחיים כחוק שנערכים בחוץ-לארץ , מדינת ישראל מחויבת להכיר בהם על-פי כללי המשפט הבין-לאומי הפרטי , והיא עושה כן מאז הקמתה .
אלה הם " נישואי מקסיקו " המפורסמים , " נישואי קפריסין " המפורסמים , והעמותה הזאת מוסרת מידע בנושא הזה , כיצד לקיים " נישואי קפריסין". אבל היא בפירוש , לפחות על-פי מידע שלי
אני אינני איש הפרקליטות .
אני גם לא חוקר מטעם המשטרה .
אני לא עומד פה כמשפטן , ואינני רוצה לתת חוות דעת .
אם תכריח אותי , אינני בטוח שמה שאני אומר יערב לאוזניך .
אני לא עושה זאת , אין זה תפקידי כאן .
אבל , חבר הכנסת הלפרט , אם יש לך איזה חשד , אינך צריך לבקש מהשרה אלוני להסיר את חסינותה .
המרכז הזה קיים , השרה אלוני איננה מנהלת אותו , היא לא עומדת בראש העמותה .
יש אנשים העומדים בראש העמותה הזאת .
אם אתה חושב שמתנהלת שם פעילות בלתי חוקית , תפנה בבקשה למשטרה וליועץ המשפטי שיפתחו בחקירה נגד המרכז הזה .
אם באמת אתה צודק , ומתנהלת שם פעילות לא-חוקית לפי השקפתך – אני מדבר על לא-חוקית לפי השקפתך , ולא
סליחה , חבר הכנסת הלפרט , אני מסביר לך .
לכאורה , אין סתירה בין החלטת הבג"ץ לבין מה שהעמותה הזאת עושה .
היא איננה עושה דברים בלתי חוקיים , לפחות לפי המידע שהגיע אלי .
אבל אני מציע לך הצעה .
למה לך לבוא למליאת הכנסת ולקבוע כאן , שהעמותה הזאת היא בלתי חוקית ועושה דברים בלתי חוקיים ?
אם אתה יודע על מעשה בלתי חוקי שמתנהל , והוא לא רק בלתי חוקי להשקפתך , אלא הוא גם מאיים על קיומו של עם ישראל , קום ועשה את המעשה הפשוט ביותר , המתבקש ביותר .
אנא לך לתחנת המשטרה הקרובה , אפילו בבני-ברק , תתלונן ותבקש שתתקיים חקירה .
אם זה לא יספק אותך , פתוחה הדרך לפנות ליועץ המשפטי .
ואם זה לא יספק אותך , בוודאי אפשר ללכת לבג"ץ על עצם רישום העמותה , והיא עמותה שנרשמה .
אם אתה רוצה קצת מידע , אסור לרשום עמותה שייעודה לפעול בניגוד לחוק .
עצם העובדה שעמותה זו נרשמה כעמותה חוקית לכל דבר – מי שבדק אם מטרותיה חוקיות הגיע למסקנה שמטרותיה חוקיות .
כך שאני לא נותן פה חוות דעת משפטיות , אבל יש לי עצה , אפילו עצה של חבר : קום , הזדרז , ועוד לפני תום הישיבה גש אל תחנת המשטרה הקרובה והגש תלונה , וכתוב מכתב ליועץ המשפטי לממשלה כנגד העמותה הזאת .
עזוב את השרה אלוני .
השרה אלוני חושבת שזה חוקי , שזה משתלב ועולה בקנה אחד עם השקפת עולמה .
לכן היא השתתפה בכנס של עמותה , שבשלב זה היא חוקית , לפחות לכאורה .
אני לא רואה שום פסול במעשיה החוקיים .
חבר הכנסת הלפרט , כידוע לך , אני משיב על לא מעט הצעות לסדר-היום , ועד היום לא עניתי באופן שביקשתי מחבר הכנסת לגשת לתחנת משטרה .
משמעות הדבר היא , שרוב ההצעות לסדר-היום הן לא מן הסוג הזה .
אם אתה טוען שזה לא חוקי , לא כאן הכתובת .
אם אתה חושב שמבחינה ציבורית העניין הזה פסול , אז העלית את טענתך , העניין נדון , אני מניח שתסתפק בכך .
אתה לא מצפה שהכנסת היא זו שתסגור עמותה חוקית לכל דבר בשלב זה עד שיתברר אחרת .
אף לא אחד בכנסת יבוא ויחליט , שעמותה הפועלת באופן חוקי לא תפעל .
מה עוד שהיא גם לא ניזונה ממשאבים ציבוריים , לפי מיטב ידיעתי , אלא ממשאבים פרטיים .
עד היום קיים חופש ההתאגדות במדינת ישראל למטרות חוקיות , ולדעתי בשלב זה המרכז למרשם נישואין אלטרנטיביים עונה בצורה מלאה על החוק הקיים .
אם יתברר אחרת בחקירה משטרתית , ביוזמתך או ביוזמת אחרים , ודאי שהעמותה תנהג על-פי מה שיקבעו רשויות החוק .
אני מציע להסתפק בדברי תשובתי זו , ואינני חושב שיש מקום להמשיך לעסוק בנושא זה בכנסת .
אם כך , אני מציע להסיר את ההצעה מסדר-היום של הכנסת .</text></doc><doc><name>דוד מגן (הליכוד):</name><text>אדוני השר , אני יודע שאין לך תשובה , לכן אני אנסח זאת כבקשה .
הממשלה הקודמת , במסגרת ועדת מינויים לבתי-הדין השרעיים , להבדיל מבתי-הדין שחברי אסעד מדבר עליהם , קבעה כי בבית-הדין השרעי בבאר-שבע יעמוד בדואי כקאדי .
אני מבקש ממך להעביר את המסר הזה , ונדמה לי שאני מדבר גם בשם חברי טלב אלסאנע , כדי שאותה הבטחה , אותה הסכמה , אותה החלטה תמומש .
אותם תככים יש בשניהם .
הבג"צים הם בשני הכיוונים .
יש עוד שאילתות בעל-פה לשר .
זה חבר מן האופוזיציה , שהיה בשתי תקופות כהונה יושב-ראש ועדת החוץ והביטחון .
אדוני השר , הבעיה הגדולה של קריית-גת היא , שבצורה שרירותית הוציאו אותה מהרשימה של מה שנקרא אזורי עדיפות .
העניין נמצא עכשיו בבג"ץ .
השתתפתי בדיון .
לממשלה אין בדיוק תשובה על השאלה מדוע הוציאו את העיר הזאת , שקולטת עלייה , מאזורי העדיפות .
אני מקווה , שאם בעקבות הבג"ץ יהיה דיון נוסף בממשלה , תפעיל את כובד משקלך בעניין הזה , כדי שהיא כן תהיה ברשימה .
הוא נקרא לטלפון .
נכבדי השר לקליטת העלייה , הממשלה עם כינונה התחייבה לפרק את כל אתרי הקרוונים , דהיינו עד חודש יולי 1995 .
אף אני עקבתי אחרי דבריך המעטים פה במליאה , וגם בוועדת הכספים אתמול בכנסת , אבל דומני שהאתגר שאתה ושר הבינוי והשיכון הצבתם והכרזתם עליו במסיבת העיתונאים לא מוביל לאותו יעד שעליו התחייבתם , או נכון יותר הממשלה כולה התחייבה עליו , באמצעות שר הבינוי והשיכון .
אני מקווה מאוד שגם אתה תעשה את כל אשר לאל ידך כדי להימנע מביקורת באותו יולי 1995 הקרב ובא .
והרושם פה בכנסת הוא , לפחות שלי ושל עוד כמה חברים , שאינכם נמרצים מספיק לעמוד באתגרים שהצבתם בפני עצמכם .
אדוני השר , בהצעות לסדר-היום אין תשובה ;
אולי לפנים משורת הדין .
גברתי היושבת-ראש , חברי כנסת נכבדים , מטרת הצעת החוק המונחת בפניכם לקראת קריאה ראשונה היא למזג את תאריך הבחירות למועצות האזוריות ולראשיהן עם תאריך הבחירות לכלל הרשויות המקומיות בישראל .
שאר דברי ההסבר המודפסים אינם רלבנטיים , משום שכאשר הנחתי את הצעת החוק הזאת , ממש עם כינונה של הכנסת הזאת – דרך אגב , הצעה זו אושרה בקריאה מוקדמת גם בכנסת הקודמת , אלא שלאחר האישור הזה צורפתי לממשלה ולא היה חבר כנסת שרצה ליזום את העניין מחדש ;
על כל פנים , כשהנחתי את ההצעה לפני כשנה ורבע או שנה ושליש הבהרתי בדברי ההסבר הכתובים , שהם כרגע לא רלבנטיים , שאין שום כוונה לאחד את הבחירות למועצות האזוריות עם הבחירות לרשויות המקומיות , בחירות שהתנהלו , כידוע , ב - 2 בנובמבר וחלקן הושלם היום .
הכוונה היא לתרום ליתר אינטגרציה בין הרשויות המקומיות .
אנחנו מונים היום בשלטון המקומי בישראל שלושה סוגים של רשויות מקומיות : העיריות , המועצות המקומיות , ובצד , מעין בת חורגת , מעין רשות מקומית מדרג ב' , ואני רוצה להעלות אותה מדרג ב' היום לדרג הראשון , היא המועצה האזורית .
אנחנו מונים למעלה מ - 215 רשויות מקומיות בישראל , מהן למעלה מ - 54 מועצות אזוריות .
ראינו את החגיגה הדמוקרטית ב - 2 בנובמבר , לפני שבועיים .
אנחנו רואים היום ב - 26 רשויות מקומיות את השלמת התהליך הזה , שהחל לפני שבועיים .
העם נוטל חלק בעיצוב ההנהגה המקומית , הלוקלית , המוניציפלית , ואי שם בצד עומד לו המגזר של המועצות האזוריות ואינו משתתף בחגיגה .
הבאתי עכשיו , גם בוויכוח הקל שהיה לי עם חבר הכנסת יצחק לוי , דוגמה לכוונה טובה שהיתה לכנסת , ואני רוצה גם להזכיר את הוויכוח עם חבר הכנסת שאול יהלום על רקע השבתת מוסדות החינוך לצורך הבחירות לרשויות המקומיות .
לכנסת היתה כוונה טובה למנוע את השבתון ולגרום לכך שהמשק כולו , בכל מערכות החיים , יתפקד גם ביום הבחירות , אלא שמאוחר יותר נזכרה הכנסת שצריך לפתוח קלפיות בבתי-ספר , והמשמעות היא השבתת מוסדות החינוך , המשמעות היתה ש - 2 מיליונים מתושבי מדינת ישראל , כ - 40 % מתושבי מדינת ישראל הושבתו מעבודה ומלימודים בעל כורחם , משום שהיינו צריכים לבצע את התהליך הדמוקרטי .
אם אנחנו מדברים על אינטגרציה , לא בכוונה גרמנו לכך שבבתי-הספר , למשל בעירי בקריית-גת לא למדו , יום שבתון , ואילו בבתי-הספר של המועצה האזורית לכיש , המועצה האזורית שפיר , המועצה האזורית יואב – אנחנו מוקפים שם במועצות אזוריות רבות
הפער לא טוב .
בוויכוח נפרד נדבר על כך .
אני מדבר עכשיו על המרכיב האינטגרטיבי .
אם אנחנו רוצים לקבוע איזה כלל , צריך שהכלל הזה יחול על הכול .
אם יש ביצוע אקט דמוקרטי בקנה מידה שכמעט כל העם משתתף בו , בכל זאת 3,300 בעלי זכות בחירה בבחירות לרשויות המקומיות – אסור ש - 500,000 מתושבי מדינת ישראל יועמדו בצד .
אני חושב שהתמיכה במיזוג הזה תביא להעלאת קרנן של המועצות האזוריות , להעלאת מעמדם של ראשי הרשויות המקומיות , ליצירת מעמד אחיד בשלטון המקומי , כך שלא נראה בראשות העירייה , בראשות המועצה המקומית , חבר מן המניין במרכז השלטון המקומי , ואילו ראש המועצה האזורית , משום שהוא נבחר אי-שם בתאריך עלום , בשקט , בלי הקמפיין הראוי , בלי ההדגשה הראויה – הוא יעמוד בצד ולא ישתתף בעיצוב הנהגת השלטון המקומי בישראל .
אני זוכר , נכבדי חברי הכנסת , ויכוחים רבים לקראת הרפורמה – שמ-1 בינואר 1990 מתנהלת יפה , ברוך השם , ובמלוא הצניעות אומר , רפורמה שיזמתי עוד בכנסת האחת-עשרה , שלפיה ראש המועצה האזורית נבחר אישית .
לפני כן טענו בפני , שצריך להבדיל בין הרשויות מהסוגים השונים , ואין טעם שהוא ייבחר כפי שראש עירייה וראש מועצה מקומית נבחר .
בדיעבד – ואני מדבר בשם ארגון המועצות האזוריות , המשבח את המהלך הזה , שבזמנו התנגדו לו – הסתבר שזה היה צעד חכם .
אני רוצה להוסיף בשולי הדברים , וגם להסביר מדוע הנושא מגיע לקריאה ראשונה כל כך מאוחר .
בדיון בוועדת הפנים ואיכות הסביבה נתבקשתי על-ידי כמה חברים , בראשות חבר הכנסת אביטל , לדחות את הקריאה הראשונה לאחר הבחירות המוניציפליות .
במהלך הזמן נפגשנו עם ארגון המועצות האזוריות , שתמך בהצעת החוק , ואני חייב להודות שהיום יש שם ויכוחים פנימיים .
ב - 24 בחודש אנחנו אמורים , גם חבר הכנסת אביטל וגם אני , להיפגש עם ארגון המועצות האזוריות , עוד לפני שיהיה איזה דיון בוועדת הפנים ואיכות הסביבה של הכנסת בעניין הזה .
בבקשה ?
אני מציע לשאול את חבר הכנסת אביטל .
אני מעיד ואומר שהארגון הודיע בפני , אחרי הרבה דחיות , שהוא תומך ;
לפני כמה שבועות – שהוא לא תומך ;
בימים האחרונים – הוא מהסס , ויש שם התרוצצות , וכנראה ניגוד אינטרסים פנימיים .
אני לא חושב שהשלב הזה צריך להעסיק את הכנסת .
על כל פנים , בכל מקרה את יכולה להיות רגועה שהעניין לא יגיע לדיון בוועדת הפנים ואיכות הסביבה לפני אותו מפגש שנקבע עם ראשי המועצות האזוריות , שחלוקים ביניהם בעניין הזה .
יש הרבה מאוד נימוקים נוספים לעניין , אבל כולם מתרכזים סביב הרצון לגרום ליתר אינטגרציה בשלטון המקומי , להאדיר את שמו , להעלות את מעמד ראש המועצה האזורית , ואולי , בהמשך – ואת זה אני רוצה לומר לחברת הכנסת גוז'נסקי – אנחנו נדבר גם על הסוג הרביעי של הרשויות המקומיות – אותך זה צריך לעניין במיוחד – והסוג הרביעי הוא המועצות שבהן מכהנות ועדות קרואות – אני מקווה שלא קלקלתי לך את הנאום , שגייסתי את תמיכתך – ושלא
משתתפות בבחירות לרשויות המקומיות .
אני חושב שאם נגיע למצב שבתאריך פלוני , בכל הרשויות המקומיות בישראל – עיריות , מועצות מקומיות , מועצות אזוריות , וגם ברשויות שבהן מכהנות ועדות קרואות מטעם משרד הפנים – תיערכנה בחירות , אנחנו נגרום למצב שכל אזרח במדינת ישראל יוכל , באותו תאריך , לבוא ולמצות את זכותו לעיצוב השלטון המקומי במקום מגוריו .
זה לא יפה ?
אני חושב שצריך בהחלט לשקול בכובד ראש את הרעיון האחרון שהעלית .
אני מציע לך שנעשה זאת ונשקול זאת בחיוב , לפחות את זה , בוועדת הפנים .
בהחלט .
יש הבדל בין הצעתך להסיר את החוק , שתשובתי עליה היא , כמובן , שלילית , בדיוק ההיפך , ובין הבקשה שלך להידבר מחוץ למליאה ולדחות את ההצבעה .
לא , אמרתי שזה לא רלבנטי .
כשהגשתי את הצעת החוק חששתי שיחשדו שאני רוצה את החוק הזה משום
גם חבר הכנסת יצחק לוי אמר את זה .
נכון להיום , יש מועצות אזוריות שמכהנות שש שנים , יש כאלה שמכהנות
גברתי , ברשותך , הואיל ויושב-ראש הקואליציה מדבר , אני רוצה לומר שמזכיר הכנסת התבקש בעוד מועד שלא לצלצל .
לא תהיה הצבעה היום .
ביקשתי רשות שהתשובה וההצבעה יהיו במועד אחר .
חבר הכנסת יהלום מנסה לפתות אותי לחטוף הצבעה .
אני לא אעשה זאת .
מ - 1 בינואר 1990 , שלוש שנים .
חבר הכנסת דיין , אז הזהירו אותי מפוליטיזציה , והעובדה שהיום כולם מודים שהרפורמה היתה טובה .
התשובה וההצבעה .
אני רוצה שיירשם בפרוטוקול מה שאני מבקש לומר : ב - 24 בנובמבר , ארגון המועצות האזוריות ייפגש עם חבר הכנסת אביטל ועמי , ואני מקווה שנגיע לקונסנסוס .
גברתי היושבת-ראש , חברי כנסת נכבדים , כפי שיושב-ראש ועדת החוקה , חוק ומשפט הדגיש כאן , ואני מברך אותו גם על הצגת הנושא וגם על ריכוז העבודה בוועדת החוקה , חוק ומשפט , אנו שותפים היום כולנו לבנייתו של נדבך נוסף בחוקה שאנחנו כה כמהים לגבש ומלווים אותה עשרות שנים , למעשה מיום כינונה של הכנסת .
אני מאמין כי בעידן החדש של השכנוע ההדדי , כפי שהוא מגיע לידי ביטוי בקדנציה הזאת , גם בוועדת החוקה , חוק ומשפט , נצליח כפי שהצלחנו עד היום לגשר על הפערים , גם אם אנו נוגעים בנקודות רגישות הקשורות לאמונה , למסורת ולדברים חשובים אחרים .
אבל , עם הצגת הנושא והרצון להשלים את המלאכה מוקדם ככל האפשר – כי אני בטוח , חבר הכנסת צוקר , ככל שאנחנו נשלים את המלאכה לגבי מספר ניכר יותר של חוקי-יסוד , כך העבודה לקראת גיבושה של החוקה תהיה זמינה ומהירה יותר – יש עניין מוסרי , שאנחנו צריכים להקפיד עליו .
אני מדבר על הסיפא של שתי הצעות החוק המונחות לפנינו , על סעיף השריון .
לא יהיה זה מוסרי אם הכנסת השלוש-עשרה תקבל את חוקי-היסוד הללו – ואני ממליץ לקבל אותם – אם סעיף השריון , המדבר על כך ששינוי בחוק-יסוד : זכויות המשפט , או בחוק-יסוד : חופש הביטוי וההתאגדות , יהיה רק ברוב של חברי הכנסת , דהיינו 61 חברי כנסת ומעלה , ואנחנו את החוקים הללו , המשוריינים , לא נקבל ברוב המתאים , דהיינו ברוב של חברי הכנסת .
יכול להיות , אני לא יודע מה יהיו שיקוליך , יכול להיות שהיום בקריאה ראשונה לא נצטרך להקפיד בעניין הזה .
אבל אני מבקש ממך כחבר הכנסת , וגם כשנתכנס בקומה הראשונה לישיבת הוועדה , לתבוע אפילו בתוקף , שבקריאה השנייה והשלישית , סעיף 13 בחוק-יסוד : זכויות במשפט , וסעיף 11 בחוק-יסוד : חופש הביטוי וההתאגדות , יתקבלו אכן ברוב של חברי הכנסת .
אחרת , לפי דעתי , לא יהיה שום משקל מוסרי לסעיף השריון .
גברתי היושבת-ראש , ברשותך , אני רוצה להצביע על כמה סעיפים פרובלמטיים , שאני חושב שבשלב הדיון בוועדת החוקה , חוק ומשפט , נצטרך לתת עליהם את הדעת ביתר העמקה .
בחוק-יסוד : זכויות במשפט , בסעיף 5 , אנחנו מדברים על הזכות , במקרה זה על זכויות העציר .
אנחנו מדברים בצורה חיובית , אבל אנחנו שוכחים או עלולים לשכוח שלא הכול מכירים את פרטי החוקים , במיוחד לא כשהם נמצאים בשלב של מעצר , המומים , משתאים , נבוכים , ולא תמיד ידעו לעמוד על הזכויות .
מה אנחנו מבקשים בחוק הזה ?
אנחנו מבקשים שכאשר אדם נעצר , אם הוא מבקש את זכויותיו , אם הוא עומד על זכויותיו , לנפק לו ולהעניק לו את הזכויות ;
אבל נצטרך למצוא דרך משפטית לקבוע לצד הזכות גם חובה של הגורמים הפועלים מטעם השלטון , לא רק להעניק את הזכות הזאת , אם היא מתבקשת , אלא להעניק את הזכות הזאת גם כשהיא לא מתבקשת ולא נדרשת על-ידי האיש או על-ידי מי שנעצר בידי השלטונות .
אשר לסעיף 11 , אני משוכנע שבדיונים , שאליהם נזמין בוודאי גורמים שונים , גם ממערכת הביטחון , אנחנו נדבר על תקנות שעת-חירום , מתי אנחנו יכולים להרשות לעצמנו שמירת כל הזכויות ומתי צריכים אנו להגביל את הזכויות בשעת-חירום .
זה נושא מאוד פרובלמטי , חבר הכנסת צוקר , כי גם המושג " שעת-חירום " – אני לא מדבר על תקנות – הוא מושג יחסי , ובוודאי יהיה לנו ויכוח ארוך בעניין זה בוועדה .
בשני מקומות בשני החוקים , בסעיף 12 בהצעת חוק-יסוד : זכויות במשפט ובסעיף 10 בהצעת חוק-יסוד : חופש הביטוי וההתאגדות , אנחנו מדברים על הוראות חיקוק שהן בתוקף , שיעמדו בתוקפן עד תום חמש שנים .
אני חושב שאפשר יהיה בהחלט לקבוע פרק זמן אחר , שגם הוא סביר .
דומני ששלוש שנים הן תקופה ארוכה ונכבדה , והיא צריכה לבוא במקום התקופה של חמש שנים , שהוועדה – ואני מזכיר שוב שאני חבר בה – הצביעה עליה .
גם בסעיף 2 בהצעת חוק-יסוד : חופש הביטוי וההתאגדות , אני אבקש כי אחרי המלים " לפרסם דעות ומידע " תודגש גם המלה " נכון " , היינו , מידע נכון .
ואני רוצה להזכיר לך , אדוני היושב-ראש , שבדיון שהיה היום באחת מהצעות החוק , בנושא הסקרים , דיברנו על השאלה האם חייבים לומר אמת , ואין ויכוח שחייבים לומר אמת , ואם , חלילה , המידע אינו נכון , אפשר לסלוח רק אם הוא נמסר או מועבר בתום לב .
חלילה , חלילה .
סעיף 4 עומד בסתירה להצעת חוק שאני הנחתי על שולחן הכנסת , ולצערי הרב , ועדת השרים לענייני חקיקה התנגדה .
אני לא חושב שכל אדם , גם אם אינו אזרח מדינת ישראל או תושב מדינת ישראל , יכול לבוא מחוץ-לארץ לישראל , כפי שקרה בדימונה , ולהפגין נגד פעילות שנדמה לו שהיא פעילות גרעינית שאנחנו מנהלים , כשם שאני לא חושב שבשעת-חירום יכולים אנו להרשות לנשות פעילי ה " חמאס " , לאחר שהממשלה החליטה לגרש אותם , לבוא אל מול משרד ראש הממשלה ולהפגין יומם ולילה .
הם אינם אזרחי מדינת ישראל , ובחקיקה שלנו אנחנו צריכים לקבוע ולעגן את הזכויות ולהבטיח את הזכויות של כל אזרחי ישראל ותושבי מדינת ישראל , והשאלה האם לשמור זכויות כאלה לאנשים שאינם תושבי מדינת ישראל היא שאלה שנצטרך לדון בה לעומק בוועדה .
בסעיף 8 , אני בטוח שיהיה לנו קשה למצוא את הניסוח המשפטי , אבל לצד המושגים שאנו מדברים עליהם כאן : " אין לעשות שימוש שיש בו משום פגיעה בקיום המדינה או במשטר הדמוקרטי " , יש שלושה נושאים נוספים , שעדיין אינני יודע איך להגדיר אותם משפטית ושנצטרך להכניס אותם לאותה קטגוריה .
אני מדבר על כך שלא יכולה להיות , חלילה , פגיעה חופשית בערכי הדת ;
לא יכולה להיות , חלילה , פגיעה חופשית בערכי הציונות ;
לא יכולה להיות , חלילה , פגיעה חופשית ברגשות הציבור הרחב .
גברתי היושבת-ראש , העליתי את הנושאים הללו .
לאחר שאני אצביע ואתמוך , כמובן , בהעברת הצעת החוק הזו לדיון בוועדת החוקה , חוק ומשפט להכנתה לקריאה שנייה , הנושאים הללו גם יעלו בוועדה , ואני מקווה שנצליח לשכנע את חברי הוועדה בנקודות שהצבעתי עליהן .</text></doc><doc><name>טלב אלסאנע (מד"ע):</name><text>אדוני היושב-ראש , אני רוצה לפנות לממונה על משרד הדתות ולשאול , מדוע הממשלה לא דאגה עד היום לבחור את נציגיה בוועדה למינוי קאדים , כשחסר קאדי בבאר-שבע , כשחסר קאדי בבית-הדין השרעי ביפו וכשחסר קאדי בחיפה .
חסרים שלושה קאדים , שיש צורך למנות אותם , והוועדה לא מתכנסת , כי הממשלה איננה משתדלת למנות את חבריה או את נציגיה בוועדה .
זה דבר אחד .
דבר שני : מדוע אין דואגים למינוי קאדי בבית-הדין השרעי בבאר-שבע , כשיש 80,000 תושבים ואין מי שישרת את האוכלוסייה הגדולה הזאת במתן שירות משפטי בבתי-הדין השרעיים , במיוחד לתושבי הנגב מהמגזר הערבי ?
במישור העקרוני , למה הוועדה לא תמנה</text></doc><doc><name>עמנואל זיסמן (העבודה):</name><text>יש לי שאלה נוספת .
שאלתי הנוספת קשורה בחולים ישראלים הטסים לרחבי העולם כדי לרכוש איברים , כדוגמת הנסיעות המאורגנות לעיר מדרס בהודו .
לפני חודשים מספר פורסמו ידיעות על טיסתם של חולי כליות מישראל להודו , על מנת לרכוש משם איברים בזול ;
זאת לאחר שנואשו מלהמתין תקופה ארוכה לניתוח בישראל .
לדעת מומחים לנושא , מדובר בסכנת נפשות , משום ששם , בהודו , לא בודקים בצורה רצינית את התורם , אין הקפדה על ההתאמה בין התורם למקבל , הרמה הסניטרית נמוכה , ומי שמוכר את הכליה שלו עבור כסף – אלה הם בדרך כלל אנשים משולי החברה , לרבות נרקומנים .
האם ידועים לכבוד השר דברים אלו ?
בתשובתך לא הוזכרו הדברים האלה .
ואם כן – עד כמה נותן המשרד ביטוי לעמדה זו של המומחים על מנת להרתיע ישראלים נוספים ולהעמיד אותם על הסכנות הטמונות בכך ?
זאת בעיקר לנוכח העובדה , שידועים מקרים מספר של ישראלים שנפגעו כתוצאה מהשתלות כליות בהודו ;
אחד חזר עם איידס , אחר עם מלריה , ואדם נוסף – עם דלקת כבד זיהומית .</text></doc><doc><name>בנימין טמקין (מרצ):</name><text>גם לי יש שאלה נוספת .
אדוני היושב-ראש , זו בעצם השלמה לשאלתו הנוספת של חבר הכנסת זיסמן .
בשאילתא שלי יש שאלה , שלא נתקבלה עליה תשובה .
האם משרד הבריאות הישראלי מעורב בדיונים ובדרישות לפיקוח בין-לאומי על השתלות איברים ועל סחר באיברים ?
אחרי הכול , הדרך לטפל בעניין הזה היא רק באמצעות שיתוף פעולה בין-לאומי , והשתתפות של ישראל בדיונים האלה יכולה רק להועיל .
תודה .
גברתי היושבת-ראש , אני כמובן לא מתכוון בשום פנים ואופן להסיר את הצעותיהם של החברים , אבל סיכמתי בעצם עם היושב-ראש , שזו הדרך לגעת באספקט אחד שלא נגעו בו כאן , אומנם בצורה קצת חריגה .
מדובר על עניין הבטיחות במקום העבודה והקשר האפשרי עם סרטן , ואני רוצה לקרוא את הדברים בקיצור רב .
גברתי היושבת-ראש , כנסת נכבדה , ביום שישי האחרון שודרה ביומן של הערוץ הראשון כתבה המתארת את תחושותיהם הכואבות של בני משפחה של עובד בכור הגרעיני בדימונה שחלה בסרטן ונפטר כתוצאה ממחלתו .
בכתבה התייחסו בני המשפחה לאפשרות שמחלתו ומותו של העובד קשורים באופן ישיר למקום עבודתו ולפעולות שביצע שם .
כמו-כן הועלתה אפשרות שעובדים נוספים בכור חלו בנסיבות דומות , וכי קיימת , חלילה , אולי , סכנה לעובדי הכור היום .
שמענו אומנם את תשובותיו המרגיעות של איש הוועדה לאנרגיה אטומית , אבל הוא לא סיפק נתונים מוסמכים על רמת התחלואה בין עובדי הכור בשנים עברו בהשוואה לכלל האוכלוסייה המקבילה מבחינה דמוגרפית במדינת ישראל .
גברתי היושבת-ראש , בחברה דמוקרטית ופתוחה כשלנו אי-אפשר להסתפק בתשובות של איש הוועדה לאנרגיה אטומית במסגרת של כתבה בטלוויזיה .
נדמה לי , שמן הראוי שהגורמים הממשלתיים האמונים על הבריאות , על בטיחות בעבודה ועל איכות הסביבה יספקו לציבור בכלל ולעובדי הכור בהווה ובעבר בפרט נתונים מוסמכים בעניין זה .
על משרד הבריאות , משרד העבודה והרווחה , המשרד לאיכות הסביבה ומשרד ראש הממשלה לדאוג לכך , שהעובדים והציבור יקבלו אינפורמציה אחראית ומוסמכת בנושא רגיש זה , במקום להישען על שמועות וידיעות לא-מבוססות , שהן בדרך כלל התוצר הבלתי-נמנע של חוסר ודאות .
תודה .
זו השמצה .
למה חבר כנסת משמיץ ?
האם אתה יודע , ש - 85 % מהיהודים באמריקה הם רפורמים וקונסרבטיבים ?
לגבי דברים חוקיים – בית-משפט הוא הכתובת .
גברתי היושבת-ראש , חברי הכנסת , חבר הכנסת הלפרט ביקש מהשרה אלוני להסיר את חסינותה .
באמת , אם הוא חושב שזה בלתי חוקי , הוא יכול ללכת למשטרה בקשר לעמותה , ואז נדע את התשובה .
אבל אם הוא רוצה להוריד את החסינות שלו על מנת לעמוד בבית-המשפט על הדברים שנאמרו בתחילה על כך שהשרה שולמית אלוני באופן מפורש ומכוון פועלת נגד כל הדברים היפים ביהדות , וכדומה וכדומה , כל הדברים שהוספת ואינני רוצה לחזור עליהם – אני רוצה לומר לך , שאנשים השייכים למחנה שלך , שכתבו בעיתונות את הדברים האלה , אנחנו תבענו אותם בתביעת דיבה , והם שילמו את הסכום הגדול ביותר בהיסטוריה של מדינת ישראל בתביעת לשון הרע על דברים דומים מאוד לדברים שאמרת בתחילת הצעתך .
עמדתנו היא תמיד : אנחנו מכבדים את הדת ;
אנחנו מתנגדים לכפייה דתית .
אני מציע להעביר את הנושא לוועדה .
צריך להשתלט על העיתונות ?
גברתי היושבת-ראש , כנסת נכבדה , אני מאוד מצטער על כך שחבר הכנסת הירשזון , שזרק האשמה חסרת שחר לאוויר המליאה , ובאמצעות השידורים – לכלל מדינת ישראל , יצא מן האולם ולא יכול לשמוע את התשובות .
אני לא מדבר לטובתו , כי הרי העובדות כנראה לא מעניינות אותו , אלא לטובת הציבור השומע והרואה .
אני רוצה לקרוא הודעה לעיתונות מטעם אדיסו מסלה , יושב-ראש איחוד הארגונים של עולי אתיופיה : " בתגובה לכתבתה של אילנה באום ב'ידיעות אחרונות' , מיום 10 בנובמבר 1993 , שכותרתה 'הממשלה החליטה לסגור יישובים רבים בפני עולים חדשים מאתיופיה' , ברצוננו להבהיר את עמדתנו .
מדיניות הממשלה , מטרתה לעודד קליטת עולי אתיופיה ביישובים חזקים מבחינה תעסוקתית , חברתית וחינוכית .
מי שמציע שעולי אתיופיה ייקלטו גם בפריפריה , ביישובים חלשים , שבהם ייהפכו לנטל כלכלי , חינוכי וגם חברתי – הוא זה שחוזר לשנות ה - 50 , ההיפך הגמור מהתיזה של המאשימים .
מי שחושב שדי לחלק לעולי אתיופיה דירות בכל מקום שהוא , כמו לחמניות , בלי התחשבות בגורמים נוספים שמשפיעים על תהליכי הקליטה שלהם בעתיד , רוצה לצאת ידי חובה משיקולים שלו ויש בכך לא מעט צביעות .
ברצוני לציין , כי יומיים לפני צאת הכתבה רואיינתי על-ידי הכתבת והבעתי דעה זו בפניה , אולם אין לכך זכר בכתבה". וכך הלאה וכך הלאה .
אני רוצה גם לומר , יש פה מאמץ אדיר – ואני רוצה לברך את שר הקליטה ואת כל האחראים לעניין – מאמץ אדיר להצליח בקליטתם של עולי אתיופיה במדינת ישראל .
על מנת להצליח בכך , נעשה מאמץ מיוחד במינו , המכוון רק לגבי אוכלוסייה זו , שאגב , יוצר לפעמים תחושות של קיפוח בקרב עולים חדשים ממדינות אחרות .
המאמץ הזה בא לאפשר באורח מאוד מאוד נדיב לעולי אתיופיה לרכוש דירות ברחבי הארץ ;
ניתן מימון מאוד מאוד נדיב לכך , על מנת לאפשר את זה ולהמריץ את יציאתם מהקרוונים .
מי שמעוניין בכך שעולי אתיופיה יצאו מן הקרוונים מהר ככל האפשר וישתלבו בחברה הישראלית באופן מוצלח , צריך , לגופו של עניין : 1 .
לברך על כך שעוזרים להם כלכלית באופן מיוחד במינו , והשר בוודאי יפרט את העניין ;
2 .
לברך על כך שהם ילכו ליישובים חזקים , ומתמרצים אותם ללכת ליישובים חזקים , שגם יכולים להצליח יותר בקליטתם .
איש לא אוסר על אדם כלשהו לחיות בכל מקום במדינה .
זו פשוט צביעות לומר דבר כזה .
תמיד היתה במדינה מדיניות של פיזור אוכלוסין , תמיד היתה מדיניות של תמרוץ לגור באזורים מסוימים בארץ בתקופות שונות על-פי צורכי המדינה וכדומה , ופה כל המחשבה כולה היא לא לטובת אכלוס איזה מקום ספציפי , אלא המטרה היא להצליח בקליטה של אותם עולים ולפתור את בעייתם .
כל הרציונל מאחורי המדיניות הזאת הוא טובת העולים עצמם , ולא שום דבר אחר .
אני רוצה לומר , שגם בוועדת העבודה והרווחה שמעתי ראשי עיירות פיתוח שהופיעו בדיון על העוני ;
הם התלוננו על כך שבאופן מרוכז ובלתי מחושב שולחים למקומות האלה דווקא את האוכלוסיות שמכל מיני בחינות הן החלשות ביותר , והן הופכות לנטל על עצמן וגם על היישוב עצמו .
יש פה מאמץ גדול מאוד , באופן רציונלי ובאופן יעיל , לכוון את האוכלוסייה הזאת ולתמרץ אותה , לא להכריח אותה , אבל לתמרץ אותה ללכת למקומות האלה .
אני יודע שיש בין העולים האחרים , למשל בין עולי ברית-המועצות לשעבר , כאלה שמתלוננים על העדפות כביכול הניתנות לעולים מאתיופיה .
אני רוצה לסיים בדבר אחד שנאמר על-ידי חבר הכנסת הירשזון .
הוא דיבר על בעיות העוני בין העולים החדשים , ובאמת היה לפני שבוע דיון במליאה על עניין העוני .
לפחות צריך לציין , שזו אחת האוכלוסייה היחידות – עדיף היה שבכל האוכלוסיות היה קורה כך – שרמת האבטלה בה ירדה ורמת העוני בה ירדה , והיה צריך לציין , שבכל זאת זה קרה בשנה האחרונה .
אני חושב שהאחריות של הממשלה לעוני היא כללית , לגבי כל האוכלוסייה .
צריך לעשות דברים כדי להוריד את רמת העוני בישראל ולסגור פערים חברתיים , אבל לא צריך להשתמש בעניין הזה כדי לחרחר מלחמה בין עולים חדשים לבין ותיקים , בין אתיופים לבין אחרים .
מדובר כאן על מאמץ מבורך לקלוט את היהודים האתיופים באופן מוצלח במדינת ישראל , וכל הכבוד למי שעושה את זה .</text></doc><doc><name>מאיר שטרית (הליכוד):</name><text>אדוני היושב-ראש , כנסת נכבדה , היום מתקיים מבצע " הקש בדלת " של האגודה למלחמה בסרטן , בניהולה של הגברת מירי זיו .
אני התלבטתי מאוד האם להעלות היום בעצמי או באמצעות חבר כנסת אחר את ההצעה לסדר-היום , אבל החלטתי שמוטב שאני אעשה זאת בעצמי , כי חוששני , אדוני היושב-ראש , שמי שלא היה בעמק הבכא איננו יודע בעצם במה מדובר .
ואולי רציתי להעביר בצורה בלתי אמצעית את התחושה שלי , כאב ששכל לא מזמן את בתו ממחלת הסרטן ומכיר מקרוב את העניין , להביא לכם בצורה בלתי אמצעית את המשמעות של מחלת הסרטן לגבי החולה , לגבי משפחתו .
כדי שאולי נתעורר ונעשה פעולה בעניין .
כבר בתחילת דברי אני רוצה לפנות מעל הבמה הזו לכל אזרחי ישראל , שאולי עכשיו מקישים על דלתותיהם אלפי ילדים מבתי-הספר בכל רחבי בארץ , ולומר להם : שימו את ידכם עמוק בכיס , ואת הסכום שחשבתם לתרום – תכפילו .
אני מקווה שלעולם לא תזדקקו לשירות של האגודה למלחמה בסרטן ולא לטיפול רפואי מהסוג הזה .
ואם לא תזדקקו , תהיה התרומה הזאת כפרתכם ותעזור לאלה הזקוקים לסיוע ולטיפול הזה .
אני קורא לכלל אזרחי ישראל לתת את ידם למבצע הזה , ומברך את האגודה למלחמה בסרטן ואת העומדת בראשה , מירי זיו , ואת הפעילים הרבים של האגודה בכל הארץ על הפעולה היפה שהם עושים מדי שנה בשנה .
אתם צריכים להבין , רבותי חברי הכנסת , שמחלת הסרטן היא לא מחלה של החולה לבדו .
משפחתו כולה מתפרקת .
כיוון שברגע שמישהו במשפחה חולה בסרטן – זו לא מחלה של חודש או חודשיים , עוברים ניתוח , מבריאים ונגמר , לא חשוב מה התנאים בבית-החולים ולא חשוב מה התנאים בבית , וכולם יכולים באותו רגע להפסיק , לנשום , לתת לזה לעבור ולשכוח את זה מאחור .
לצערי הרב , רבים מהחולים בסרטן , מחלה זו מלווה אותם במשך שנים רבות .
שנים של טיפול שוטף , קבוע , שמחייב טיפול בחולה וטיפול במשפחה .
רבים מן הטיפולים האלה לא מסתיימים בהצלחה והחולה הולך לעולמו .
משפחה שנמצאת במצב הזה וחולה שנמצא במצב הזה , מעבר לייסורים שהוא עובר בגלל המחלה עצמה ובגלל הטיפולים עצמם , שבדרך כלל הם טיפולים מכאיבים מאוד , טיפולים שגורמים ייסורים נוראיים לחולים , טיפולים שגורמים לפגיעה גם בחזות החיצונית של החולה בהרבה מאוד מקרים – החולה מאבד את שערו , מאבד ממשקלו , מאבד משקל רב מאוד , הופך במידה רבה להיות סמרטוט .
הוא חסר יכולת לעמוד על רגליו , מחייב טיפול צמוד וסיוע צמוד של משפחה או של מישהו אחר .
כאשר מדובר בילדים , הבעיה חריפה הרבה יותר .
כיוון שכאשר אדם מבוגר חולה , הוא מסוגל להתמודד בעצמו עם המחלה , הוא יודע במה מדובר , ואם הוא נמצא בבית-חולים , לא חייבים להיות לידו כל רגע .
כשילד חולה במחלה ממארת , לא ניתן לעזוב אותו לבדו , וחייב להיות אתו מישהו מההורים במשך כל הזמן שהוא מאושפז .
תחשבו מה ההשפעה של זה על ההורה ועל עבודתו .
אותו הורה , שעובד במקום עבודה מסוים , חייב להיעדר מן העבודה .
ולצערי הרב , מסתבר שיש מקומות עבודה שאינם מתחשבים בעובדה זו ועושים צרות צרורות לאותם עובדים שנעדרים מהעבודה בגלל מחלת ילדם .
הנחתי על שולחן הכנסת הצעת חוק האומרת : הורה שילדו חולה במחלה ממארת , יותר להכיר לו ב - 65 ימי היעדרות מעבודה על חשבון חופשה מצטברת , כדי להבטיח שאותו עובד לא יפוטר מעבודתו .
הורה כזה , שנמצא עם ילד בבית-חולים , נדרש לעתים לשלם תשלומים גבוהים ביותר מעבר לטיפול הרפואי כדי לתת תרופות לילדים שבית-החולים אינו מספק אותן במסגרת התקן שלו .
עד לא מזמן , תרופה שנקראת " זופרן " לא סופקה בבתי-חולים כמרשם תקני .
" זופרן " היא תרופה שאמורה למנוע או להקל את הבחילות וההקאות של החולה שמקבל טיפול כימותראפי .
העלות של התרופה לכל טיפול היא בערך 1,200 שקל .
תחשבו מה עושה משפחה שאין לה היכולת לשלם .
אז יש לה ברירה – להרעיב שלושה ילדים אחרים במשפחה , או לא להקל במידה מסוימת את סבלו של החולה .
ורק לפני כשנה הכניסו את התרופה הזאת לתקן .
גם היום היא ניתנת במינון מצומצם ביותר , רק לפני הטיפול ואחרי הטיפול .
אנשים שמקבלים טיפול כימותראפי בעולם מקבלים מיקס של תרופות , שמונע כמעט לחלוטין את הבחילות ואת ההקאות .
והסיבה לכך שאין נותנים את התרופות בארץ היא סיבה תקציבית פרופר , סיבה כספית .
התנאים בבית-החולים : הורה שנאלץ לשבת עם בנו או עם בתו בבית-חולים בעצם נאלץ גם לישון בבית-החולים , ליד מיטתו של הילד .
אני מזמין אתכם , חברי הכנסת , ללכת לבית-החולים " הדסה עין-כרם " , שנחשב לבית-חולים טוב , בעל רמה רפואית יוצאת מן הכלל , אחד הטובים בארץ בטיפול רפואי בסרטן .
תיגשו לראות מה קורה במחלקת אונקולוגיה-ילדים בבית-החולים " הדסה עין-כרם". בחדר אחד יושבים לא מעט , שישה ילדים ויותר עם הוריהם , כשכולם ישנים באותו חדר .
ילדים ישנים במסדרונות של המחלקה עם הוריהם בתנאים בלתי נסבלים .
אתם צריכים להבין , שילדים החולים במחלת סרטן ומקבלים טיפול כימותראפי , הילדים האלה חסרים הגנה נורמלית שיש לכל אדם , משום שכדוריות הדם הלבנות שלהם יורדות למספר נמוך כל כך , עד שאין להם שום הגנה מפני זיהומים וחיידקים .
כאשר נמצאים באותה מחלקה עם ההורים בתנאי סטריליזציה אפס , כשנכנסים ויוצאים אנשים ביחד באותה מחלקה , עם שירותים משותפים לכל המחלקה , הסיכוי שילד כזה ילקה בזיהום הוא גדול מאוד .
בעוד מחלקת הילדים נמצאת במצב כזה , בית-החולים " הדסה " הקים באותו זמן – לצערי הרב , הייתי שם חודשים ארוכים – שתי קומות נוספות , וקומה אחת מיועדת למעבדות להשתלת כבד .
ואני שואל : ריבונו של עולם , איפה סדר העדיפויות ?
כמה השתלות כבד נעשות בארץ בשנה ?
עשר ?
נשלח אותם לחוץ-לארץ .
באותו זמן יש בארץ 100,000 אנשים מטופלים , חולי סרטן , ומדי שנה נוספים בין 10,000 ל - 11,000 חולים , וביניהם אלפים רבים של ילדים .
מה עדיף ?
נכון שיש בזה יוקרה רפואית גדולה מאוד .
אבל , עדיף לתת לאותם ילדים , שאולי זו תקופת חייהם האחרונה , תנאים נורמליים של אשפוז , להם ולהוריהם .
לצערי הרב , המצב איננו שונה ברוב המחלקות האונקולוגיות .
ילדים שוכבים במחלקות אונקולוגיות רבות עם ילדים חולים רגילים .
משתמשים באותם שירותים , באותו מטבח ובאותו ציוד , מסתייעים באותן אחיות .
הציוד הרפואי המשמש את הילדים – האיבקים , ציוד של עירויים בבתי-חולים , מרשרשים ורועשים , פעם עובדים ופעם לא עובדים , עם מיליון תקלות – אני נהייתי מומחה לתיקון התקלות של המכשירים האלה – כאשר ציוד כזה נקנה בכסף קטן יחסית בכל העולם .
אם המכשיר עובד כהלכה , ההורה לא מטורטר , הילד לא מטורטר , האחות לא מטורטרת , והחולה מקבל את התרופה שלו כהלכה .
אדוני שר הבריאות , רבותי , אני מנסה להצביע ולומר , שהדבר מחייב השקעה כספית גדולה מאוד בתחום הזה , להבטיח תנאי אשפוז הולמים ואנושיים , דווקא למשפחות של חולי סרטן .
היה ויכוח בארץ עם בית-החולים " בילינסון " כאשר ארווין שניידר , ייבדל לחיים ארוכים , שגם הקים בית-חולים דומה לילדים בלונג-איילנד – מכל מקום , היה ויכוח האם מוצדק להשקיע 60 מיליון דולר מכספי קופת-חולים בהקמת בית-חולים שהוא באמת לתפארת , אבל רבים בענף הרפואה חושבים שזה בזבוז כסף .
אני חושב שלא .
אני מכיר אישית את ארווין שניידר , ואני אומר לו : כל הכבוד , ומוריד את הכובע בפניו מסיבה אחת – הוא יצר סטנדרד חדש ברפואה בישראל , ואני מקווה שהסטנדרד הזה ידביק אחרים , ושהמחלקות האונקולוגיות יגיעו בעיקר לרמה נורמלית-אנושית .
אני רוצה לומר לך , אדוני שר הבריאות , שכאשר בתי נותחה בפעם הראשונה בבית-החולים " קפלן " , אחד מצוות חדר הניתוח סיפר לי , כאשר חיכיתי בחוץ , שהתנאים שלהם בחדר הניתוח בבית-החולים קשים כל כך , עד שחולים נכווים מהמזרן שעליו צריכים לחמם את החולה כדי שלא יתקרר , כיוון שהמון קצרים נגרמים , והטכנאים מחברים את הקצרים בחוטי החימום שם מחוסר אמצעים .
הדבר הזה מחייב השקעה של תשומת לב מרבית ושל משאבים , ואולי ההשקעה לא גדולה כל כך , כי באמת מה שצריך לעשות זה לרכז את הטיפול האונקולוגי בכמה בתי-חולים , ארבעה-חמישה , לא יותר ;
אולי אפילו להגדיל את ההתמחות , כדי שבית-חולים אחד יטפל רק בסוג מסוים של סרטן , בית-חולים אחר יטפל רק בסוג אחר , ואז ניתן יהיה לרכז באותו בית-חולים את הציוד הטוב ביותר , את הרופאים הטובים ביותר , המנוסים ביותר .
הארץ קטנה .
לא משנה אם אדם גר בגליל או בנגב , הוא יוכל להגיע לאותו בית-חולים אם ידע ששם הוא יקבל את הטיפול הטוב ביותר .
כדי להבטיח שזה יקרה , צריכה להיות מעורבות של משרד הבריאות , שיאמר לבית-חולים מסוים כן , ולבית-חולים אחר – לא , ובאמת לתת לאותם בתי-חולים את הכלים ואת התנאים לעשות זאת .
מה שיכול להקל את המצב , דבר שעושים אותו בעולם , הוא הקמת הוסטלים למשפחות שילדיהן מטופלים שם , או שחוליהן מטופלים שם , כדי שהם יוכלו , במחיר נמוך יחסית , לגור על-ידם בזמן שהם מאושפזים , וכך נפתור את הבעיה של מרחקי נסיעה גדולים ממקום למקום .
אחד הקשיים הגדולים שיש למשפחות כאלה הוא , שכשילד חולה ההורים תמיד צריכים להסתובב , אני קורא לזה , על משקל עקדת-יצחק , עם עין צוחקת ולב קרוע , כי אתה מוכרח מצד אחד להקרין כלפי הילד המון עוצמה ואמונה , כדי שהוא יבריא , שלא ימות , ומן הצד האחר אתה יודע את האמת .
אחד הדברים החסרים להורים כאלה , לצערי הרב , הוא מרכז אינפורמציה , ואתה נאלץ , כהורה , ללכת בעצם לאן ?
לבני-ברק , לרב פירר , ואני מברך אותו על עבודתו , ולרב גרונדמן , שמרכזים באופן פרטי אינפורמציה מכל בתי-החולים בעולם , לברר איפה אפשר לקבל , אולי , טיפול טוב יותר ?
אולי יש תרופה שלא מכירים ?
זאת אחרי שכבר כלו כל הקצין ובארץ אינך יודע מה לעשות .
למה משרד הבריאות לא הקים מרכז כזה , שירכז אליו את מיטב האינפורמציה שיש בעולם , את מיטב התרופות , אינפורמציה לאן אפשר לשלוח ילדים הזקוקים לטיפול כזה ?
אני חושב שזה צו השעה , שמשרד הבריאות צריך להקים מרכז כזה עם צוות של רופאים מקצועיים , וכאשר הורה נתקל בבעיה כזאת , יהיה לו מקום שהוא יפנה אליו ובו הוא ישאל לאן לפנות , אולי יש מישהו טוב יותר ?
אני רוצה לומר לך , שהורים לא תמיד יודעים מה באמת טוב .
אם הם לא יודעים לקרוא והם לא לומדים – הם לא יודעים מה קורה , הם צריכים להתייעץ עם רופאים , הרופא שלהם לפעמים גם הוא חסר אונים , כי גם הוא לא יודע מעבר למה שהוא יודע , ואין את מי לשאול .
צריך שיהיה להורה מקום שממנו יוכל לקבל אינפורמציה , והדבר הזה קיים בעולם , נוסח ה-בוושינגטון .
אפשר לעשות אותו דבר גם פה .
יהיה מרכז , ולהורים תהיה תשובה על שאלותיהם .
כשפונים בשאילתא מבית-חולים , כאשר רופא רוצה לשאול , יהיה גוף מרוכז שייתן לו תשובה , מה הוא יכול לעשות .
אנחנו מוכרחים לחשוב על חקיקה שתסייע כספית למשפחות הנפגעים , כי צריך להבין שחולה סרטן , לדוגמה , הטלפון עבורו הוא מכשיר חיוני ביותר , והוא חייב לדבר בטלפון עם הרבה אנשים .
לפעמים אנשים מתקשרים אליו בטלפון כדי לעודד אותו ולסייע לו .
לחולים המטופלים בדיאליזה , לדוגמה , יש , אם אינני טועה , הנחה ב " בזק " בשימוש בטלפון .
כדאי להנהיג אותו דבר לחולים במחלה ממארת .
אנשים זקוקים לפסיכולוגים – הן ההורים , הן הילדים האחרים במשפחה , שאינם חולים , והן הילד החולה .
נכון שיש בבתי-חולים פסיכולוג אחד או עובד סוציאלי , אבל זה רחוק מאוד מלענות על הצרכים .
עובדה היא שהאגודה למלחמה בסרטן נאלצת לממן תקנים רבים , עשרות תקנים , של עובדים סוציאליים ושל פסיכולוגים שעובדים במחלקות בתי-החולים .
זה לא תפקידה של האגודה למלחמה בסרטן .
האגודה למלחמה בסרטן צריכה לתת את מה שמעבר לכתוב , את הדברים שהם תוספת , לא את הנדרש .
הנדרש צריך להיות חלק אינטגרלי מתקן המחלקה .
איני רוצה להאריך , רבותי .
ברשותכם , כדי שתבינו מה עובר בתוך נפשו של ילד , אני רוצה לקרוא לכם קטע מתוך יומנה של מירי , בתי , שאותו כתבה בזמן היתה חולה , במהלך מחלתה .
כאשר המחלה חזרה בפעם השנייה , היא כתבה ביומנה : " ביום חמישי , כשהגעתי לבית-החולים , הסתבר שאני צריכה להתאשפז , ולאחר שכנועים קשים שלחו אותי הביתה .
ביום חמישי התאשפזתי , וביום ראשון נכנסתי לניתוח .
פחדתי , מה יקרה אם אני לא אתעורר ?
נורא רציתי פרחים באותו רגע , פרחים מרגיעים אותי .
כעת אני מתאוששת ( ברוך השם ) , וכנראה אחזור הביתה ביום שישי ( אני מקווה). קשה לי , קשה לי נורא , ואני מרגישה כי אני עומדת מול חומה גדולה גדולה שחוסמת את דרכי אל מעבר לבריאות , ואני חייבת לשבור את החומה , חייבת לעבור אותה וחייבת לגבור על הסערה .
( בית-החולים הדסה ירושלים ) נ.ב .
אני כמעט בטוחה כי אדוני נותן לי לסבול עכשיו כדי שאחר מכן אני אהיה מאושרת , וכדי שהוא אחר כך ייתן לי הרבה אושר " .
ב - 18 באוקטובר 1992 , זמן קצר לפני שמירי נפטרה , היא כתבה : " שלום יומני היקר , קשה לי להתרגל כי אני לא יודעת למה .
אני נורא מבולבלת בזמן האחרון .
מבחוץ אני שלווה , רוגעת , אך מבפנים מתחוללת סערה .
אני נקרעת לחלקים קטנים קטנים , ממש כמו פיסת נייר , וכמו פיסת נייר קטנה זו אני עפה ברוח , בלתי נשלטת ובלתי שולטת " .
אני חושב שמירי ביטאה בצורה יפה מאוד את התחושה של ילד שנמצא במצב הזה , והילדים האלה זקוקים להמון תמיכה , אהבה וסיוע , בעיקר לתנאים אנושיים .
אני קורא לשר הבריאות לעשות מעשה .
כן .</text></doc><doc><name>יורם לס (העבודה):</name><text>קשה לי , אדוני היושב-ראש , חברי הכנסת , לדבר אחרי הדברים ששמענו עכשיו .
אני יודע שכולנו מעריכים , כולנו משתתפים בכל הדברים ששמענו , ויש לי אולי רק נחמה פורתא למשפחת שטרית על הטרגדיה הנוראה שעברה , שהדברים האלה , בבית הזה , יתורגמו למעשים שיהיו אולי מצבה חיה לבתו היקרה של חבר הכנסת שטרית .
דברי הם יותר במישור של מדיניות וכיווני-מחשבה בנושא המלחמה בסרטן , דברים כלליים , וכל אחד מאתנו שעוסק באופן כוללני במערכות הבריאות ראוי שיזכור תמיד , שבסופו של דבר אנחנו עובדים ועושים בשביל החולים .
השבוע התקיים בירושלים כנס מדעי מהגדולים שידעה מדינת ישראל בנושא המלחמה בסרטן .
עד לפני חודשים ספורים מעטים מאוד נרשמו לכנס .
והנה , בחודשיים האחרונים 6,000 – כמעט לא היה כמספר הזה – 6,000 חוקרים , רופאים , רוקחים , אחיות , הגיעו לירושלים בזכות הסכמי השלום .
אני אומר את זה באמת , כי זה מה שקרה , ולו יהי האירוע הזה סמל ודוגמה לכך , שבאמת הרפואה יכולה להיות גשר לשלום ;
6,000 אנשים שהוציאו את חברי הכנסת מכל המלונות , זהו פרי הילולים להסכמי השלום ולמסר האוניברסלי של הבריאות .
בימים אלה , השבוע , לאור הכנס המדעי שנערך , שבוע המלחמה בסרטן , מתנהל מבצע " הקש בדלת". נמצאים אתנו ראשי האגודה למלחמה בסרטן בישראל , אני אקרא בשמותיהם : פרופסור רובינזון , פרופסור טריינין , פרופסור סקורניק , ומנכ"ל האגודה , המנוע שמאחוריה , היא הוזכרה גם בדבריו של חבר הכנסת מאיר שטרית , הגברת מירי זיו , שגם היא , אני יודע , עברה בנושא הזה את מה שעברה .
יחד עם חבר הכנסת שטרית , ואני מצטרף למלים שלו , אני קורא לכל בית בישראל : פתחו את הדלת לרווחה למתנדבי האגודה למלחמה בסרטן .
האגודה עושה את זה כבר 32 שנה , מאז 1962 , ויש לה מטרה – סליחה שאני מדבר במספרים גדולים – להביא 7 מיליוני שקל , לאסוף אותם שקל לשקל , בית בית , דלת דלת , כדי לקנות ציוד לבתי-החולים , ציוד שחסר ואין מאין להביא אותו .
תקצר היריעה מלתאר את הפעולות המבורכות של האגודה למלחמה בסרטן .
אני אביא רק דוגמה אחת או שתיים .
הנושא של ההוספיס , שהוא בית-חולים לחולים טרמינליים , שהפילוסופיה הרפואית בו שונה , לא להאריך את החיים בכל מחיר , לפעמים במחיר כבד לחולה , אלא לתת לאדם למות בכבוד , נושא שהאגודה היתה חלוצה בו .
הנושא של הממוגרפיות , של השיקוף לגילוי סרטן בשד .
אם יורשה לי להעיר הערה אישית , היה לי הכבוד , בתקופה שהייתי מנכ"ל משרד הבריאות , ביחד עם האגודה , להחדיר ולהכניס זאת .
היום יש 16 מכונים בארץ .
10,000 נשים עוברות את הבדיקה הזאת בכל חודש , כדי להביא לגילוי מוקדם של סרטן השד , שהוא הסרטן הנפוץ ביותר אצל נשים בעולם המערבי .
תחנות לבדיקת השד , מודעות לקרינת השמש , ועוד עשרות דברים , תקצר היריעה .
אם יורשה לי , אדוני היושב-ראש , אסיים בנושא אחד , שבו אני באמת מבקש את תמיכת הבית הזה , וזה הנושא של מניעת מחלות כתוצאה מעישון .
הכנסת לא תוכל להתחמק מאחריותה בעניין הזה .
העישון נחשב וידוע היום כסיבת המוות מספר אחת , הניתנת למניעה .
נכון שאפשר גם למנוע תאונות דרכים , ונהרגים כ - 500 איש בשנה , כל אדם עולם ומלואו .
ממחלת העישון , ואני קורא לזה מחלה , מתים או מתקצרים חייהם של כ - 5,000 בני אדם במדינת ישראל כל שנה .
והכנסת , בחוכמתו של המחוקק , העבירה בקריאה טרומית הצעת חוק שהתכבדתי והנחתי על שולחן הכנסת למניעה מוחלטת של פרסומת לסיגריות בעיתונות .
אנחנו , אנשי הבריאות , עומדים פה מול אילי הון , ששכרו במסדרונות האלה אנשים שמתרוצצים , לוביסטים , ואת טובי עורכי-הדין , לצערי גם מהמפלגה שלי .
לא ניתן לאילי ההון , ואני אומר את זה לפוליטיקאים שבינינו , גם לבעלי העיתונים , שבהם אנחנו תלויים ויש להם אינטרס להמשיך במודעות של רבע עמוד – רק היום בעיתון " הארץ " רואים פרסומת ל " פרלמנט " כחול , כשאת האזהרה של משרד הבריאות אפשר לראות במיקרוסקופ .
יש לבעלי העיתונים אינטרס כלכלי גדול מאוד להמשיך בפרסומת הזו .
העברת חקיקה גורפת , כמו בקנדה , כמו בצרפת , כמו בשבדיה , מול אילי ההון ומול העיתונים , אף שאנחנו תלויים בהם בקריירה הפוליטית כביכול , מוטלת על מצפון הכנסת .
קנדה חשופה לפרסומת מארצות-הברית בדיוק כמו ישראל הגדולה , ובקנדה מדברים אנגלית , אותה פרסומת שמופצצת בה אמריקה מגיעה לקנדה , לטורונטו .
שלא יאכילו אותנו פה בלוקשים ובכל מיני נימוקים .
יש תעשיית סיגריות בקנדה , אבל הקנדים ידעו להפסיק את הפרסומת , הם ידעו להעלות את מחירי הסיגריות פי שלושה ופי ארבעה , ולהשתמש בכסף הזה למטרות טובות , שחבר הכנסת שטרית חש אותן על בשרו ודיבר עליהן , אני לא אחזור עליהן .
אני קורא לחברי הכנסת , זו לא תיאוריה .
את הדברים ששמענו כאן גם במישור האישי , גם במישור הציבורי , צריך לתרגם למעשים שהכנסת יודעת , אם יש לה רצון , לבצע אותם , ואני מקווה שזה יעלה כך בדיון היום .
תודה .
כן .</text></doc><doc><name>היו"ר ע' מאור:</name><text>השר , ברשותך .
תודה .
הצעה אחרת לחבר הכנסת טמקין .
אדוני השר , אתה מציע להעביר לוועדה ?
תודה .
אני רוצה לשאול את חברי הכנסת המציעים , אם הם מסכימים להעביר את הנושא לוועדה .
חבר הכנסת מאיר שטרית , האם אתה מסכים לכך ?
חבר הכנסת יורם לס , האם אתה מסכים להעברת הנושא לוועדה ?
על דעת המציעים ועל דעת השר אנחנו עוברים להצבעה על העברת הנושא הכאוב הזה לוועדת העבודה והרווחה .
ברוב של 18 , ללא מתנגדים וללא נמנעים , הוחלט להעביר את שתי ההצעות לסדר-היום לוועדת העבודה והרווחה .
הודעה לסגנית מזכיר הכנסת .
תודה .
אנו עוברים לסעיף הבא בסדר-היום , הצעה לסדר-היום מס' 2559 , של חבר הכנסת שמואל הלפרט , בנושא : הקמת מרכז למרשם נישואין אלטרנטיביים בניגוד להלכה ומעמד השרה אלוני .
חבר הכנסת הלפרט , בבקשה .
אני מבקשת לקרוא לשר רמון , שצריך להשיב על ההצעה לסדר-היום .
לא .
בבקשה להמשיך , הוא מייד ייכנס .
תודה .
אני מזמינה את השר המתאם חיים רמון להשיב בשם הממשלה .
חבר הכנסת שמואל הלפרט , תאפשר לשר לסיים את דבריו .
תודה .
חבר הכנסת הלפרט , האם אתה מסתפק בתשובת השר ?
אם כך , חבר הכנסת בנימין טמקין יביא הצעה להעביר את הנושא לדיון בוועדה .
אדוני השר , מאחר שחבר הכנסת הלפרט לא יסתפק בתשובתך , מה הצעתך ?
השר מציע להסיר .
חבר הכנסת טמקין , בבקשה .
תודה .
חברי הכנסת , אנחנו ניגשים להצבעה .
מי בעד ההצעה להסיר את הנושא מסדר-היום ?
חבר הכנסת הלפרט , האם אתה מסכים להעברת הנושא לוועדה ?
אם כן , מי שבעד העברת הנושא לוועדה יצביע בעד , ומי שבעד הצעת השר להסיר את הנושא מסדר-היום יצביע נגד .
בקולותיהם של תשעה נגד שבעה הוחלט להסיר את הנושא מסדר-היום של הכנסת .
חברי הכנסת , אנחנו עוברים לסעיף הבא בסדר-היום .
אני מזמינה את יושב-ראש ועדת הכנסת , חבר הכנסת חגי מירום , להציג את הצעת ועדת הכנסת לתיקון סעיף 102ב לתקנון הכנסת .
בבקשה .
תודה רבה .
אני מזמינה את חבר הכנסת יוסף בא-גד להביא את השגתו .
יושב-ראש ועדת הכנסת לתשובה , בבקשה .
אחר כך ניגש להצבעה .
תודה .
חברי הכנסת , הנושא עובר להצבעה .
אני מזכירה : קודם אנו מצביעים על ההשגה של חבר הכנסת בא-גד , ולאחר מכן נצביע על המלצת הוועדה .
ההצבעה עכשיו היא על השגתו של חבר הכנסת בא-גד , שמסתייג מהצעת התיקון של הוועדה .
מי שמצביע בעד הוא בעד ההשגה , ומי שנגדה מצביע נגד .
אם כן , ההשגה הוסרה .
חברי הכנסת , אנחנו עוברים לאישור הצעת ועדת הכנסת לתיקון סעיף 102ב .
מי לאישור המלצת הוועדה ?
הודעה ליושב-ראש ועדת הכנסת , ולאחר מכן אנו עוברים לסעיף הבא בסדר-היום .
תודה רבה .
הכנסת רושמת בפניה הודעה זו .
שאילתא לשר הקליטה .
אני מזמינה את שר הקליטה יאיר צבן לבוא ולהשיב על שאילתא מס' 1807 , של חברת הכנסת דליה איציק .
תודה רבה .
שאלה נוספת לחברת הכנסת דליק איציק .
תודה .
בבקשה , אדוני השר .
תודה רבה לשר הקליטה .
אנחנו עוברים להצעות לסדר-היום מס' 2503 , 2507 , 2537 ו - 2550 : יישובם של עולי אתיופיה ועמידותם של הקרוונים לקראת החורף .
ראשון הדוברים – חבר הכנסת אברהם הירשזון , אחריו – חבר הכנסת רפאל אלול , אחריו – חבר הכנסת בני טמקין , ואחרון הדוברים – חבר הכנסת יצחק לוי .
בבקשה .
חבר הכנסת הירשזון , אתה צריך לסיים .
חבר הכנסת הירשזון , זמנך תם .
משפט מסכם .
אני רוצה להזכיר שזה שבע דקות .
תודה .
חבר הכנסת רפאל אלול .
אחריו – חבר הכנסת בנימין טמקין .
תודה .
חבר הכנסת בנימין טמקין .
אחריו , אחרון – חבר הכנסת יצחק לוי , וישיב השר לקליטת העלייה .
רשות הדיבור לחבר הכנסת יצחק לוי , ואחריו ישיב שר הקליטה .
בבקשה .
תודה .
אני מזמינה את השר לקליטת העלייה יאיר צבן להשיב .
ברשותך , בקצרה .
תודה רבה .
חברת הכנסת גוז'נסקי מבקשת להסיר את הצעתו של חבר הכנסת הירשזון .
בבקשה .
אדוני השר , מה הצעתך ?
תודה רבה .
חבר הכנסת בא-גד מבקש להסיר את הצעתו של חבר הכנסת טמקין .
תודה .
חבר הכנסת יהלום מבקש להסיר את הצעתו של חבר הכנסת אלול .
בבקשה .
תודה .
חבר הכנסת דוד מגן מבקש להסיר הצעתו של חבר הכנסת לוי .
תודה .
חבר הכנסת יצחק לוי , האם אתה מסכים להצעת השר להעביר את הנושא לוועדה ?
התשובה למעשה היתה .
ההצעות האחרות באות לאחר תשובת השר .
חברי הכנסת , באישור חבר הכנסת היחיד הנוכח פה מבין המציעים , אנו ניגשים להצבעה .
מי בעד ומי נגד העברת הנושא לדיון בוועדה ?
כן .
12 בעד , אין מתנגדים , אין נמנעים .
ההצעה לסדר-היום בדבר יישובם של עולי אתיופיה ועמידותם של הקרוונים לקראת החורף מועברת לדיון בוועדת העלייה והקליטה .
אנו עוברים להצעה לסדר-היום מס' 2484 , של חבר הכנסת שמואל הלפרט , בנושא : העלאת יהודים מרוסיה על-ידי מיסיונרים והעברתם על דתם .</text></doc><doc><name>סגנית מזכיר הכנסת ש' כרם:</name><text>ברשות היושבת-ראש , הנני מתכבדת להודיע על טעות בהודעת מזכיר הכנסת היום :
החלטת ועדת הכנסת שהיתה אתמול היא בנושא רשות הדיבור לחבר הכנסת שהציע את החוק , ולא כפי שנמסר .
תודה .</text></doc><doc><name>שמואל הלפרט (יהדות התורה):</name><text>כבוד היושבת-ראש , כנסת נכבדה , השרה שולמית אלוני , שרוממות החוק בגרונה ומעשיה הם חרב פיפיות לחוק ולהלכה
האם להמתין עד שהשר יחזור ?
כבוד היושבת-ראש , כנסת נכבדה , השרה שולמית אלוני , שרוממות החוק בגרונה ומעשיה הם חרב פיפיות לחוק ולהלכה , מסיתה כבר כמה שנים זוגות צעירים לעקוף את חוק הנישואין .
היא מנהלת מאבק עיקש כנגד נישואין כדת משה וישראל , נישואין כהלכה המעוגנים גם בחוקי המדינה , ומציעה עכשיו מרכז רישום לנישואין אלטרנטיביים , על-ידי " נישואי קפריסין " , והיא עצמה נותנת דוגמה אישית בעריכת הנישואין או חוזי הנישואין .
כנראה הגברת אלוני כבר פתרה את כל הבעיות , ולכן החליטה להקדיש את כל חייה לבעיה האקוטית והחמורה ביותר של מדינת ישראל , נישואין שלא לפי ההלכה .
ידוע שהשרה אלוני , מאז עלתה לבמה הציבורית , שמה לה למטרה לפגוע בתורת ישראל , בהלכה היהודית , בכל הקדוש לעם היהודי , באבות הקדושים ובנביאי ישראל , כאשר שוב ושוב היא מנסה לקעקע את יסודות האומה הישראלית .
זו לא השמצה .
אין כאן שום השמצה .
אלה דברים כהווייתם .
ואני לא חוזר בי ממלה אחת .
הנישואין כדת משה וישראל הם יסוד קיומו של העם היהודי .
מעמד זה מכונה קידושין .
המסכת בתלמוד שעוסקת בנושא היא מסכת קידושין .
ברכת הנישואין מסתיימת במלים " מקדש עמו ישראל על-ידי חופה וקידושין". יסוד זה של קדושת המשפחה וקדושת עם ישראל הוא לצנינים בעיניה של השרה אלוני ובעיני הרפורמים והקונסרבטיבים , שחברו יחד עם אנשי מרצ כדי להקים משהו חדש ומודרני , שיענה על כל בעיות הדור , מרכז ארצי למרשם נישואין אלטרנטיביים .
כדי לדעת מה יהיו התוצאות של פעולות המרכז , אפשר לבחון את הסטטיסטיקה האמריקנית : 60 % טמיעה והתבוללות בקרב יהודי ארצות-הברית .
זוהי התוצאה המדויקת של החידוש והמודרניזציה מבית-מדרשם של השרה אלוני והרפורמים .
ואילו הדור השני והשלישי באמריקה לא יודעים כלל שהם יהודים .
ומדובר במיליוני בני אדם .
חברי הכנסת , מומחים לדמוגרפיה בארץ ובעולם אומרים , שהסכנה הגדולה ביותר לעם היהודי כיום היא הצטמקותו מדי שנה בשנה , כאשר את חלק הארי של המצב הזה יש לזקוף לזכות התנועה הרפורמית והתנועה הקונסרבטיבית .
ראשי הרפורמים , יחד עם השרה אלוני , אינם מסתפקים בהישגים שלהם באמריקה ובאירופה , שגם שם שיעור ההתבוללות עולה על 60 % , והם מנסים בכל דרך להמיט גם על מדינת ישראל את השואה הרוחנית שהם נושאים בכנפיהם .
אני חושב שלא תהיה זו הגזמה לומר , שהרוב המכריע של תושבי המדינה דוחים בשאט נפש את הניסיון הנואל הזה להקים מוסד לנישואין שלא לפי ההלכה .
ולכן , בעזרת השם , גם הפעם לא יצליחו השרה אלוני והרפורמים , בבחינת " כל כלי יוצר עליך לא יצלח " .
עם זאת עלי לומר , כי הקמת מרכז ארצי למרשם נישואין אלטרנטיביים היא לא רק בניגוד להלכה , אלא במפורש גם בניגוד לחוקי הנישואין התקפים במדינה .
הקמת מרכז כזה , בנוכחות השרה אלוני ובהשתתפותה הפעילה , היא דבר חמור , שמקומו לא יכירנו במדינה מתוקנת .
בית-המשפט הגבוה לצדק פסק כבר בעבר , שעריכת נישואין על-ידי מי שאינו מוסמך לכך לפי החוק היא עבירה פלילית לכל דבר .
יש כמה פסקי בג"ץ בנושא זה , ואני מניח שהגברת אלוני , שהיא משפטנית , בוודאי מודעת היטב לתוכן של פסקי-הדין .
באחד מפסקי-הדין הללו , דוד גנור נגד היועץ המשפטי לממשלה , ערעור פלילי מס' 208/53 , כותב השופט זילברג בפסק-דין הרוב : " התקלה הציבורית אשר בסעיף 105 מצויה רק כאשר כתוצאה או כהשתלשלות ממעשהו של הנאשם , רשות ציבורית עושה , או עלולה לעשות , מעשים המביאים רעה לציבור פליליותו של מעשה המערער כרוכה בחשש המבוסס שמא ירבו כמותו בישראל ושמא ינסו גם אחרים לזווג זיווגים כאלה אם תותר הרצועה וסידור חופה וקידושין יימסר למי שחשקה נפשו בכך , ואפילו בור דאורייתא , ואפילו עם הארץ גמור , הרי התוצאה הבלתי נמנעת תהיה הפקרות ואנדרלמוסיה בענייני נישואין וגירושין , נישואי קרובים , נישואי ביגמיה ונישואין ללא נישואין כלל , וסוף דבר לבוא כי רושמי הנישואין במדינה , ואפילו בתי-המשפט או בתי-הדין , אשר בעלי הדין יפנו אליהם , לא ימצאו ידיהם ורגליהם בכל הערבוביה הזאת , ונמצא תקלה נגרמת לציבור באמצעות רשויות הציבור גופו איש לא רוצה כי תעודות נישואין ייהפכו למצרך הנמכר בשוק על-ידי בעל מקצוע פלוני וכי בתי-המשפט יצטרכו לאחר מעשה לבדוק את כשרות הנישואין .
הנקל לתאר מה מרובים יהיו מעשי הרמאות והקנוניה והקשר , שכן פרצה קוראת לגנב , להונות ולהטעות ולהכשיל את הרשויות הציבוריות " , וכו' וכו' .
חברי הכנסת , צריך להדגיש כי בג"ץ פירט את החלטתו בנושא זה וקבע , כפי שציטטתי זה עתה , כי הבעיה היא בעצם עריכת הנישואין על-ידי מי שאינו מוסמך לכך .
לכן , לא יעזור לשרה אלוני אם תשלח את אלה שיפנו אליה לקפריסין לערוך נישואין אזרחיים שם , ולחזור ארצה עם אישור כזה .
כי , כאמור , הבעיה אינה רק בצורת הנישואין , אלא בעצם אי-הסמכתו לכך של האדם העורך את הנישואין .
וממילא הקמת מרכז לנישואין אלטרנטיביים , שבו יערכו נישואין אנשים שאינם מוסמכים לכך לפי החוק , היא עבירה פלילית בעליל .
מדובר כאן בצעד נוסף של התדרדרות ופגיעה קשה ביסודות קודשי ישראל , שעמנו מושרש בהם ונהג לפיהם במשך כל הדורות , וגם בעבירה חמורה על החוק .
ממשלת ישראל וכנסת ישראל לא יכולות להתעלם ממעשים חמורים אלה , ועליהן להוקיע ולגנות אותם בצורה ברורה ותקיפה .
לא ייתכן ששרה בממשלת ישראל תיתן יד לפגיעה קשה באושיות העם היהודי וביסודות קיומו במשך אלפי שנים , וכן לפגיעה בחוק מחוקי המדינה .
אני קורא לשרה שולמית אלוני להסכים להסרת חסינותה , כדי שניתן יהיה לתבוע אותה לדין על הפרת החוק .
העם היהודי החזיק מעמד בגלויות ובארצות נכר רק בזכות תורת ישראל וההלכה , שעל-פיה נהג בכל מקום עם או בלי מדינה .
כל שינוי , כל רפורמה בתורה , לא רק שלא יצליחו אלא יגרמו את ההיפך הגמור , כפי שקרה לרפורמים באמריקה ובאירופה .
ולסיום , אני רוצה לצטט כאן את דברי חז"ל : " אלף אלפים כשלמה בטלים , ויו"ד מן התורה אינו בטל". על אחת כמה וכמה הרפורמים והשרה אלוני בראשם .
וזה חוקי , אדוני השר ?
אבל זאת גם השקפת בג"ץ .
לפי דבריך , אפשר להעביר את כל הנושאים הנדונים כאן לבתי-משפט ולסגור את הכנסת .
לא .
כן .
כבוד היושבת-ראש , אדוני שר הקליטה , כנסת נכבדה , נדהמתי לקרוא בעיתון ארגון הפעילים " יד לאחים " , כי הסוכנות היהודית החליטה , בניגוד להחלטה שלילית קודמת , לתמוך במאמציה של הקבוצה הנוצרית המיסיונרית " אבן העזר " להביא עולים ממדינות חבר-העמים לישראל .
הדבר הוחלט בישיבה חשאית , שנערכה לפני כשלושה חודשים בבניין הסוכנות בירושלים .
אולם מה שחמור לא פחות הוא הנימוק להחלטה : " חיסכון " במחיר ההסעה של העולים מאודסה .
קשה להאמין למראה העיניים , במיוחד כאשר ידוע מי הוא ומה הוא אותו ארגון , והדברים הוזכרו בחלקם בעת דיון מיוחד שקיימה בנושא זה ועדת העלייה והקליטה של הכנסת .
אומנם מייסד הקבוצה , מר גוסטב שילר , מכחיש כאילו אנשיו עוסקים בהמרת דת ובפעולות מיסיונריות ומנסה לטעון , כי המניעים שלו טהורים , וכי הם עושים זאת משום שהם " נוצרים אוהבי תנ"ך , המרגישים שעליהם לעזור ליהודים לשוב לביתם " .
בסדר .
כנראה שר הקליטה מר יאיר צבן , כמו יושב-ראש מחלקת העלייה והקליטה בסוכנות מר אורי גורדון , קנה את הטיעונים הללו במיוחד בגלל השיקול הכספי , כאשר הארגון מממן את הנסיעות .
אם לא היינו יודעים , אפשר היה לחשוב שמדובר בסתם סוכנות נסיעות .
לאיש לא אכפת מה קורה בדרך ?
איש לא חושב מדוע דווקא עכשיו קם הארגון לתחייה ?
מדוע הפסיק את ההפלגות לפני שנה-וחצי , כאשר היה תחת מעקב משרד הקליטה על פעולותיו ?
ומדוע בעבר סירבה אפילו הסוכנות לאפשר לו לממן הסעת עולים ?
אפשר לשאול הרבה שאלות , וחלקן נשאלו גם בוועדת הכנסת , אבל כאשר מקבלים בעיניים עצומות נימוקים של מיסיונרים , כמעט שאין עוד על מה להתווכח .
עצימת העיניים היא חמורה ביותר .
היא דומה לעצימת העיניים של הממסד כולו מול מעללי המיסיונרים מכל הכתות בכל שנות המדינה , לרבות מעשים שנעשו בניגוד לחוק .
למעשה , רוב הקבוצות הנוצריות הפעילות בעולם עוסקות בפעילות מיסיונרית .
זוהי אחת המשימות העיקריות שלהם , ומכאן ועד לפעולה למען המרת דת הדרך אינה רחוקה .
אומנם המיסיונרים מקבלים ייעוץ משפטי מלא ויש להם די כסף ותקציבים לכך .
הם נזהרים מאוד מלעבור על חוקי המדינה .
אבל עצם הידיעה על מטרותיהם היתה צריכה להספיק לממשלה ולסוכנות כדי להתנגד לתת בידיהם אלפי יהודים להובלתם ארצה .
אפשר לשאול : מה קורה בדרך ?
מה הם כבר יכולים לעשות ?
ובכן , צריך להיות ברור שמדובר בקבוצה מיסיונרית , ולא יעזרו כל ההכחשות .
ידוע היטב הקשר של קבוצת " אבן העזר " עם מיסיונרים בישראל .
אם למשרד הקליטה ולסוכנות זה לא ידוע , אפשר לנקוב בשמו של המיסיונר שאול צואלה המתגורר באילת , כדוגמה .
שנית , כאשר הצטרפו בעבר עיתונאים דתיים ותלמידי ישיבה לנסיעה בחודש שבט התשנ"ב , התחולל מאבק חריף ביותר עם אנשי הקבוצה , הטוענים , כאמור , בלי הרף שמניעיהם טהורים וכי הם רק רוצים לעזור ליהודים לשוב למולדתם .
אם זה כך , מדוע התקוטטו עם תלמידי הישיבות שהיו באונייה ?
מדוע ביקשו מהם לשוחח עם העולים ?
עיתונאי חילוני שהצטרף לאותו מסע כתב : " בעיניים עצומות , כשהם יושבים במעגל , התפללו עשרות אנשי הארגון לאותו האיש " , כאשר לצדם יהודי משיחי תושב מגדל-העמק שהתנצר וסיפר בגאווה על פעולתו המיסיונרית .
לעולים שהיו באונייה הוגש תפריט מיוחד במינו , אף הוא ממניעים טהורים ומתוך רצון לעזור ליהודים להגיע הביתה : בשר עוף טרף שנקנה ביוון .
כאשר הם נשאלו , מדוע לא קנו דגים במקום בשר טרפה , ענו : הדגים נגמרו .
הנה התשובה על השאלה – מה כבר יכול לקרות בדרך , וזו רק ההתחלה .
חברי הכנסת , לא אלאה אתכם בסיפורים ובעובדות .
הדברים ידועים .
אני רוצה בכל זאת לקוות , שהממסד שלנו פשוט לוקה בחוסר ידיעה ולא בטיפשות מוחלטת , כאשר הוא קונה את מה שהמיסיונרים המשיחיים הללו מוכרים לו בהצלחה כה גדולה .
כך שלפחות עכשיו תינתן הוראה להפסיק את מסעות הצלב הללו , לוותר על המימון של הנסיעות מכיסי קבוצת " אבן העזר " , ושיניחו לנפש יהודי רוסיה , שממילא היו מנותקים מעמם 70 שנה ויותר .
חברי הכנסת , מי שחושב שהמיסיונרים והיהודים המשיחיים מסתפקים בפעילות אנשי " אבן העזר " , טועה .
רק לאחרונה שמענו על ארגון מיסיונרי אחר הפועל יחד עם תומכי אש"ף במבצע של העברה על הדת אצל יהודי רוסיה .
מדובר בארגון מיסיונרי גדול מארצות-הברית , שאליו הצטרף העיתון " אל-קודס " , הנתמך על-ידי גורמים באש"ף ומופיע במהדורה רוסית , ששיגרו משלחת ענק לרוסיה , הכוללת תזמורות ומקהלות במטרה להשמיע באוזני היהודים הטפה מיסיונרית .
חברי הכנסת , לעם ישראל יש חשבון ארוך עם המיסיון , חשבון של אלפי שנים שהגיע לאחד משיאיו במלחמת העולם השנייה , כאשר נהרגו שישה מיליוני יהודים , והכנסייה וראשיה שתקו שתיקה רועמת .
נדמה שהגיעה השעה לומר להם : הרפו .
לסיום , אני חייב להעלות כאן את הפעילות המיסיונרית הנמשכת במדינה זה שנים , החל מחלוקת חומר תעמולה ועד מתן טובות הנאה בניגוד לחוק , כמו הלוואות , טיולים ועוד .
רק לאחרונה הוצפו 600,000 תיבות דואר בעשרות ערים ויישובים בישראל בחומר מיסיונרי בצורה מתוחכמת , כאשר כל כולו הטפה להמרת דת , אף שהוא נראה כספר קריאה רגיל , ואיש אינו פוצה פה ומצפצף .
בידי ספר מיסיונרי שחולק בכל תיבות הדואר בבני-ברק .
16 ( מראה את הספר )
אילו ניסו לחלק בתיבות הדואר חומר הסתה נגד המדינה , כל שירותי הביטחון היו קמים על רגליהם .
רק כאשר מדובר בחומר הסתה נגד הדת , שמבחינת החוק הפלילי זה מעשה חמור לא פחות , איש אינו מגיב ועולם כמנהגו נוהג .
וכאשר מגישים תלונה למשטרה , מנסים להתחמק ולא אוכפים את החוק .
אני מזהיר את ראש הממשלה והשרים , שידעו איזו אחריות רובצת עליהם כל עוד הם מרשים לאנשי המיסיון להמשיך ולהשתולל באין מפריע .
כאשר יתברר כמה עולים חדשים ובני נוער המירו את דתם , ואף ירדו מן הארץ בהשפעת המיסיון , איש לא יוכל לרחוץ בניקיון כפיו ולומר שלא ידע .
תודה רבה .
אפשר לשאול שאלה , כבוד השר ?
כבוד השר , איך אתה מסביר בכל זאת את העובדה שגוף נוצרי מברית-המועצות הופך פתאום להיות נדיב
ומממן הסעת יהודים על חשבונו מברית-המועצות לישראל ?
מה הסיבה ?
הרי יש איזו סיבה .
גוף נוצרי מממן הסעת יהודים מברית-המועצות לישראל .
זה כל כך תמים ?
מדובר לא רק בפעולה ספציפית , שהשר אמר שהיא הופסקה .
יש הרבה פעולות מיסיונריות בארץ , ואני רוצה שיתקיים דיון על כך .
זו לא פעולה יחידה , כפי שגם השר אמר , יש הרבה מאוד פעולות של מיסיון בארץ .
לא .
כן .</text></doc><doc><name>דוד צוקר (מרצ):</name><text>הוא עבר על הטקסט ?
קוראים לזה טור הנדסי .</text></doc><doc><name>חגי מירום (העבודה):</name><text>גם וורן כריסטופר עבר על זה ?</text></doc><doc><name>חגי מירום (יו"ר ועדת הכנסת):</name><text>גברתי היושבת-ראש , חברי כנסת נכבדים , ביום כ " ז בתשרי התשנ"ד , 12 באוקטובר 1993 , הניחה ועדת הכנסת על שולחן הכנסת הצעה לתיקון סעיף 102ב לתקנון הכנסת .
ביום כ " ה בחשוון התשנ"ד , 9 בנובמבר 1993 , דנה ועדת הכנסת בהשגה שהוגשה לה ודחתה אותה .
בהתאם לסעיף 153(ג ) לתקנון הכנסת , מצורף בזה נוסח תיקון התקנון שקיבלה ועדת הכנסת , בצירוף השגה שלא התקבלה .
אני רוצה להסביר את התיקון הזה לתקנון , וקודם כול אקרא את לשונו .
ובכן , בסעיף 102ב(ג ) לתקנון הכנסת , במקום " 30 שנה מיום סיום הדיון בהצעות חוק ו - 50 שנה מיום סיום הדיון בכל נושא אחר " , יבוא : " 30 שנה מיום סיום הדיון במליאת הוועדה ו - 50 שנה מיום סיום הדיון בוועדת משנה של הוועדה " .
אסביר את הרעיון , שהובא לוועדת הכנסת על-ידי חבר הכנסת בן-אלישר .
חבר הכנסת בן-אלישר הביא בקשה לקצר את התקופה שבה פרוטוקולים של ועדת החוץ והביטחון יוכלו להישאר חסויים ועלומים , כך שחוקר או איש ציבור שרוצים לראות אותם וללמוד מהם יוכלו לעשות בהם שימוש .
לדוגמה , אם אנחנו רוצים לעיין היום בפרוטוקולים של ועדת החוץ והביטחון של הכנסת משנת 1949 , איננו יכולים , וחבר הכנסת בן-אלישר שכנע את הוועדה , כי בעולם המודרני לא מחזיקים פרוטוקולים נעולים בפני המחקר במשך 50 שנה .
אין מדינה , כך טען חבר הכנסת בן-אלישר , שנוהגת כך בעולם הדמוקרטי .
לפי התקנון הקיים כיום , ניתן יהיה לפתוח את הפרוטוקולים של ועדת החוץ והביטחון משנת 1949 , למשל , רק בעוד שבע שנים , ומצב זה , לטענתו של חבר הכנסת בן-אלישר , אינו מתקבל על הדעת משום בחינה , לא מבחינת הסודיות ולא מבחינת ביטחון-שדה .
הוא גם טוען , שמליאת ועדת החוץ והביטחון חדלה מזמן להיות סגורה בפני התקשורת , וכדי שיהיה חומר סגור , הוקמו ועדות משנה .
ועדות משנה הן אשר מקיימות בדרך כלל דיונים סגורים , חשאיים , והחומר שנדון בהן אינו נחשף .
על מנת לאפשר מחקר היסטורי ומדעי , שיתבסס גם על הדיונים במליאת הוועדה , הוא ביקש לצמצם את החיסיון על פרוטוקולים ל - 30 שנה במקום 50 שנה , וכך , הוא אמר , ניתן יהיה להיעזר במסמכים של מליאת הוועדה במחקר .
לדוגמה , ניקח את מבצע-קדש .
כבר יוכלו ללמוד פרוטוקולים מאותה תקופה , או , למשל , חלקים חסויים בפרשת-לבון , שכבר ניתן יהיה לחקור וללמוד אותם .
לעומת זאת , היות שחבר הכנסת בן-אלישר היה יושב-ראש ועדת החוץ והביטחון , והוא היה ער לכך שיש חומרים , שגם בחלוף 30 שנה יכולים להיות מאוד עדינים ורגישים , הוא הציע שמוועדות המשנה , אלה החסויות ביותר בוועדת החוץ והביטחון , הפרוטוקולים ישוחררו בחלוף 50 שנה , אבל ממליאת ועדת החוץ והביטחון עצמה נוכל לשחרר חומרים כעבור 30 שנה .
חברי הכנסת , ועדת הכנסת ישבה על המדוכה הזאת במשך שלוש ישיבות ושמעה את היועץ המשפטי של משרד ראש הממשלה , מר הולנדר ;
היא גם שמעה את סגן היועץ המשפטי של משרד החוץ , מר בייקר , וגם את גנז המדינה , מר פריזל , ובסך הכול הגיעה הוועדה למסקנה , שיוזמתו של חבר הכנסת בן-אלישר לתיקון התקנון בדין יסודה ויש לה מקום , והמחקר יוכל להתברך בה , ואין סכנה שייחשפו סודות גדולים מדי .
אבל , כדי שנהיה בטוחים עוד יותר , פנינו בשני מכתבים לראש הממשלה ושר הביטחון יצחק רבין , וגם לשר החוץ שמעון פרס , בהיותם מופקדים על הנושאים של חוץ וביטחון , וביקשנו מהם להשיב לנו , האם יש להם התנגדות ליוזמה הזו של חבר הכנסת בן-אלישר .
הם ענו לנו במכתבים , שניהם , שאין הם מתנגדים ליוזמה הזו ;
להיפך , הם מחייבים אותה .
גם הגנז חיווה את דעתו שזה אפשרי , והואיל וכך , החלטנו להמליץ בפני מליאת הכנסת על התיקון הזה לתקנון .
אנחנו רק רוצים להעיר כאן , שלדעתנו צריך גם ללכת לתיקון מקביל בתקנות הארכיונים , בכל הקשור לעיון בחומר ארכיוני המופקד בגנזך המדינה , כאשר העיון בפועל בפרוטוקולים האלה שאנחנו מדברים עליהם בחלוף 30 שנה יהיה , כמובן , בגנזך המדינה , לא פה , בוועדות הכנסת , ולכן צריך להתאים גם את התקנות של גנזך המדינה לתיקון החדש הזה בתקנון הכנסת .
אני רוצה לומר כאן , שבמהלך דיוני הוועדה חבר הכנסת בא-גד השיג השגה .
הוא טען כנגד הפתיחה הזו של הפרוטוקולים , אבל הוא לא שכנע את הוועדה .
הוועדה החליטה שלא להיענות לפנייתו וכן להיענות ליוזמתו של חבר הכנסת אליהו בן-אלישר .
עם זאת החליטה הוועדה , שהואיל וחבר הכנסת בא-גד היה זה שיזם את ההתנגדות לתיקון התקנון , הוא יקבל את הזכות להעלות את טיעונו פה בפני המליאה , והוא יוכל לעשות כן מייד לאחר שאסיים את דברי .
אני רוצה להגיד כאן לחברי הכנסת במליאה : אני חושב שזה יפה מאוד שחבר הכנסת , דוקטור , אקדמאי , חוקר , שהיה יושב-ראש ועדת החוץ והביטחון של הכנסת , נוטל יוזמה ומביא בפני הוועדה דברים שהזמן גרמם ושינויים שכבר אפשר מבחינה ביטחונית להיפתח אליהם .
בהנחה שראש הממשלה ושר הביטחון וגם שר החוץ מברכים על כך , אני חושב שיש ברכה בזה שהמחקר בישראל יוכל להיפתח ליוזמה כזו ויוכל ליהנות מהתיקון הזה .
על כן , חברי הכנסת , אני מבקש ממליאת הכנסת להיענות ליוזמה זו של התיקון ולאשר את הצעת התיקון , כמקובל .
תודה רבה .
גברתי היושבת-ראש , חברי הכנסת , אני מאוד אוהב את אמרי חז"ל .
אני חושב שגלומה בהם חוכמה גדולה מאוד , וזה יפה גם שחבר הכנסת בא-גד משתדל מדי פעם ללמד אותנו משהו .
אבל צריך לעשות את זה במקום המתאים , חבר הכנסת בא-גד , וצריך ללמוד מה ממין העניין ומה אינו ממין העניין .
איש אינו מפקיר את המדינה לגילוי סודות .
אני מקווה שחזקה גם עליך , שראש הממשלה ושר הביטחון הזה מבין קצת בביטחון המדינה ויודע מתי אפשר לשחרר חומרים ומתי אי-אפשר לשחרר חומרים .
הם לא רוצים למצוא חן בעיני הציבור , והיוזמה היא יוזמת חבר מן האופוזיציה והם נענים לה , מפני שהם הפעילו את השיקול .
בשם חופש המחקר וחופש המידע והאפשרות לשחרר חומרים קיבלו כאן הצעה שהיא נכונה והיא שקולה .
אתה עושה מעשה שלא ייעשה בכך שאתה מציע שזה יעמוד כל פעם לשיקול דעת פוליטי בוועדה .
יבוא חבר הכנסת בא-גד , ימצא חן בעיני הקואליציה , ישחררו לו חומרים למחקר .
יבוא פלוני שאינו מוצא חן בעיני מישהו , או שהנושא אינו נראה למישהו , לא ישחררו לו לצורכי מחקר .
חשבנו שצריך לקבוע את הכלל , וחשבנו שצריך גם לראות את הדברים בעיניים שונות , כבר אחרות מבחינת ביטחון המדינה , והלכנו באמת בדרך מאוד מאוד זהירה ובטוחה , ונועצנו בכל מומחה שרק ניתן להיוועץ בו .
גם שר הביטחון במכתבו אלינו כותב לנו , שהוא בדק את העניין עם מערכת הביטחון .
על כן , אני חושב שהעניין ברור , אני חושב שהעניין מוצה , ואני פונה לחברי הכנסת , ראו נא איך חבר כנסת שהיה יושב-ראש ועדת החוץ והביטחון , הוא מן האופוזיציה – ודווקא אני , שאני מן הקואליציה , ודווקא ראש הממשלה ושר הביטחון ושר החוץ , שהם היום בממשלה , נענים לפנייה כזו מטעם ענייני בשם חופש המחקר .
אני חושב שיפה עשה חבר הכנסת בן-אלישר , אני מברך אותו על יוזמתו , ואני מבקש מהכנסת ליתן לו תמיכה ליוזמתו , ותמיכה לכך שהכנסת תצעד קדימה ברוח הזמן , בלי , חלילה , לנטוש את צורכי הביטחון .
תודה רבה .
גברתי היושבת-ראש , חברי כנסת נכבדים , הריני מתכבד להודיע בזאת , כי ועדת הכנסת החליטה בישיבתה היום , כי הצעת חוק זיכיון ים-המלח ( תכנון ובנייה ) ( הוראת שעה ) , התשנ"ג – 1993 , תידון בוועדה משותפת של ועדת הכספים וועדת הפנים ואיכות הסביבה , לפי ההרכב הבא :
הוועדה תהיה בת תשעה חברים : חבר הכנסת יהושע מצא – יושב-ראש , חבר הכנסת גדליה גל , חברת הכנסת נעמי בלומנטל , חבר הכנסת בנימין טמקין , חבר הכנסת פיני בדש , חבר הכנסת טלב אלסאנע , חבר הכנסת סילבן שלום , חבר הכנסת שמואל אביטל וחבר הכנסת יגאל ביבי .
כמו-כן החליטה ועדת הכנסת , כי ועדת החוקה , חוק ומשפט תדון בנושא : התחקיר בטלוויזיה על-אודות שיטות החקירה במשטרה – של חבר הכנסת משה מאיה .
תודה רבה .</text></doc><doc><name>השר לקליטת העלייה י' צבן:</name><text>זה לא הביא בחשבון שלחבר השני כבר יש שני חברים .
גברתי היושבת-ראש , חברי הכנסת , הריני מתכבד להשיב על שאילתא מס' 1807 , של חברת הכנסת דליה איציק , בנושא : אבטלה של מדענים עולים .
1. מתוך כ - 75,000 עולים המגיעים כל שנה לארץ יש כ - 1,500 מדענים ומהנדסי מחקר ופיתוח העונים על הקריטריונים של הרשמה כמדענים במרכז לקליטה במדע שבמשרד הקליטה .
עד היום הגיעו לארץ כ - 8,980 מדענים עולים .
2. מתוך 8,980 מדענים עולים שהגיעו עד היום לישראל סודרו בעבודה בתחומים מדעיים ובתחומי מחקר ופיתוח כ - 5,780 מדענים בסיוע מענקי שכר ממשרדי הממשלה , רובם ממשיכים לעבוד בחברה או במוסד שנקלטו בו גם לאחר שמסתיימת תקופת זכאותם לסיוע .
עדיין לא נמצאה עבודה מדעית לכ-1,700 מדענים שעלו לפני 1993 , וכמובן לאלה שעלו במהלך שנה זו , המונים כ - 1,500 מדענים .
להערכתנו , יש כ - 590 מדענים שנמצאים בארץ מעל שלוש שנים ולא קיבלו סיוע , ולפי מיטב ידיעתנו אינם עובדים בעבודה מדעית .
3. שר האוצר ואנוכי הגענו להסכמה לגבי ממדי קליטת מדענים עולים בשנה זו ובשנה הבאה .
בשתי השנים מדובר על קליטת 1,600 מדענים חדשים וחידוש חוזים של כ - 1,400 מדענים שנה ב' , בכל שנה .
כדי להבטיח את מימושם של יעדים אלה ולמנוע תקלות בשל תת-תקצוב , כפי שאירעו בעבר , הועלה בסיס התקציב לקליטת מדענים , שעמד ב - 1992 על סך 57 מיליון ש " ח , לסך 91 מיליון ש " ח בתקציב 1994 .
65 % מהתקציב מיועדים לקליטת מדענים בסקטור העסקי , ואני מעריך כי לא יהיה חוסר תקציבי בתחום זה .
אני נמצא בהידברות עם ראשי האוניברסיטאות , המתקשים לקלוט מדענים בהיקף ראוי במסגרת התקציבים העומדים לרשותם .
ראוי לדעת , שבישראל היו עד גל העלייה האחרון מחבר המדינות העצמאיות כ - 15,000 מדענים ישראלים , ועליהם נוספו עתה כ - 9,000 מדענים עולים .
זוהי תוספת כבדת משקל , שכבר נתנה את אותותיה החיוביים בהתפתחות המדע , הטכנולוגיה והכלכלה בארצנו .
משרד הקליטה רואה בקליטת מדענים עולים נושא מרכזי מכל הבחינות ומתכוון להעניק לו עדיפות ראויה גם בשנים הבאות .
הידיעות האלה הן אכן מעציבות .
אני שמח לומר , שרוב הידיעות שהתפרסמו בשנה האחרונה , כגון אותה כותרת שריגשה רבים , בצדק – 320 מדענים בטכניון עומדים להיות מפוטרים – בסופו של דבר התבדו .
הן תוצאה מאי-סדרים שהתקיימו במערכת הזאת במשך שנים , וסוף סוף , כפי שמסרתי כאן , הסדרנו את הדברים , ואני משוכנע שתקלות מהסוג הזה לא תהיינה עוד .
אני אומר בקיצור כך : הנחת היסוד שלך מאוד נכונה .
אפשר לעמוד כאן ולספר כבר היום סיפורים מרגשים ביותר על קליטה מוצלחת של מדענים ועל תרומתם למדע ולטכנולוגיה בארצנו .
משרד המדע ואנחנו , הפועלים במשותף פרק זמן ממושך , הזמנו במכון-גוטמן למחקר כלכלי-חברתי מחקר מעקב מהסוג שאת מדברת עליו .
כבר הכנסנו כמה שיפורים בעבודה עקב כך .
ממש אתמול נתתי הנחיה להזמין , בשיתוף עם גורמים אחרים , מחקר עומק רציני ביותר , שצריך למדוד את עומק הקליטה שלהם – כי לא ברור אוטומטית שאדם שנקלט כמדען במקום מסוים אכן מועסק בתפקיד שבו הוא יכול למצות את מלוא כישוריו – וגם לנסות להעריך את התרומה הממשית שלהם גם מבחינה כלכלית .
אני מאמין שהתוצאות ישכנעו את כל מעצבי המדיניות הכלכלית בארץ להשקיע בתחום הזה עוד יותר מכפי שאנחנו משקיעים היום .
צריך לדעת , שבמשך השנתיים האחרונות המדינה כמעט הכפילה את התקציב של קליטת מדענים , וזה ללא ספק הישג משמעותי .
חבל על הזמן , זה לא חדש , זה מהתחלת המבצע .
זה לא חדש .
לא , נוח לי מאוד .
רק חבל .
אתם לא יודעים על מה אתם מדברים .
לא ייאמן .
לא ייאמן .
לך זה לא מתאים ;
זה מתאים לנואם אחר .
זו שאלה עקרונית , שנוגעת לחוקות יסוד בעיניך .
כנראה לא .
אני אסביר לך , ואתה תשתכנע שמדובר בדבר נוראי מבחינת המגורים .
היו מנהלים ומורים
זה דבר נורא , והם צדקו .
הם צדקו .
אינטגרציה .
גברתי היושבת-ראש , חברי הכנסת , אני מבקש , ראשית כול , להתייחס בקצרה לדבריו של חבר הכנסת רפי אלול באשר לחורף המתקרב לאתרי הקרוונים .
אנחנו קיבלנו אתרי קרוונים במספר נתון , במצב נתון , הציבור יודע , הכנסת יודעת את הפרשה הזאת , ואני נמנה עם אלה שאינם סבורים שאסור היה להקים את אתרי הקרוונים .
אני חושב שהיה צריך להקים אתרי קרוונים , אבל במיקומים אחרים , בהסדרים אחרים , ובמיוחד מבנים מאיכות אחרת , מפני שמה שציטט כאן חבר הכנסת רפי אלול לגבי המצב המבני של הקרוונים , של המגורונים , זאת אמת לאמיתה , וההתמודדות עם האחזקה שלהם קשה ביותר .
אנחנו קיבלנו את האחריות לאתרים לפני שנה וחודשיים .
מדובר ב - 21 אתרי קרוונים .
באוגוסט השנה פנינו לגורמים השונים ששותפים יחד אתנו לדאגה לאתרים , במיוחד למשרד הבינוי והשיכון ולחברת " עמידר " , בבקשה להתחיל להיערך לקראת החורף .
שלא כמו בשנה שעברה , השנה התחילה ההיערכות בזמן .
לחברת " עמידר " יש הסכם עם הממשלה , שמעניק לה כיסוי תקציבי לביצוע הפעולות של תחזוקת המבנים באתרים , והטיפול במגוון השירותים האחרים ניתן על-ידי הרשויות המקומיות .
הנהלת " עמידר " מסיימת בימים אלה לתקן את הטעון תיקון במבנים , אבל , כפי שהיא עצמה אומרת , היא תמשיך לתחזק את האתרים .
היא איננה משוכנעת , שבכל האתרים אפשר יהיה לשמור על רמת תחזוקה כזאת שלא תקרינה תקלות ובמקומות כאלה ואחרים לא יסבלו תושבי האתרים מן החורף .
במסגרת מבצע לשיפור איכות החיים באתרי הקרוונים שעורך משרד הקליטה , אנחנו משלימים את החסר , מקימים סככות , תחנות הסעה , סככות לילדים , ומקווים גם כאן , שהדברים יקלו את מצוקת החיים באתרים הללו .
אני אומר מראש , שבשני אתרים – בחצרות-יסף ובאתר גבעת-נפוליאון בעכו – עדיין לא פתרנו כמה בעיות .
משרד הבינוי והשיכון עדיין לא פתר כמה בעיות בגלל מבנה טופוגרפי קשה .
אני מקווה שעד שהגשם יהיה בעיצומו נצליח להתמודד עם הבעיות האלה .
אני מסכים עם חבר הכנסת רפי אלול , שצריך תוכנית רב-שנתית להתמודדות עם השאלה הזאת .
הנושא איננו פשוט .
אני לא רוצה כרגע להיכנס לפרטיו , מפני שאני רוצה להקדיש את רוב דברי לנושא אכלוס עולי אתיופיה .
אני מקווה שחבר הכנסת יצחק לוי לא יפריע לחבר הכנסת חיים אורון לשמוע את הדברים .
ראשית כול , האמירה כאילו הממשלה החליטה לסגור יישובים כלשהם מפני תושבים כלשהם בארץ הזאת היא , כמובן , הבל ורעות-רוח .
אין דבר כזה ולא יכול להיות דבר כזה במדינת ישראל , שייאמר למישהו שהוא לא יכול לגור במקום פלוני או ביישוב פלמוני .
יש במדינת ישראל חופש תנועה , חופש מגורים , יש שיטות סיוע כלליות שעומדות באופן כללי לרשות העולים , שעומדות באופן כללי לרשות הישראלים , והשיטות האלה עומדות , כמובן , גם לרשות כל משפחה של עולי אתיופיה שתרצה לגור באשר היא תחפוץ .
הסיפור כאילו משפחה של עולי אתיופיה לא יכולה מחר לקחת את ה " פקלאות " ולגור בבאר-שבע , אין לו שחר .
היא תיקח , היא תשכור שם דירה , היא תקבל סיוע בשכר דירה , היא תחיה בבאר-שבע אם היא רוצה לחיות בבאר-שבע , ואין מי שיוכל לומר לה דבר וחצי דבר .
חבר הכנסת יצחק לוי , מה הכינה הממשלה הקודמת ?
אני לא מאשים אותה , כי זאת היתה דרך הפעולה השגרתית מימים ימימה .
כאשר נכנסתי לתפקידי קיבלתי את התוכניות של הממשלה הקודמת , של משרד הקליטה בצירוף משרד השיכון , שבהן היו 5,937 דירות מסומנות לעולי אתיופיה .
חופש מגורים לדיור ציבורי .
האם זו פגיעה בחוק-היסוד ?
הממשלה הקודמת התכוונה לפגוע בחוק-היסוד ?
היא רצתה לפתור בעיה .
האם כל השנים פגענו בחוקי-היסוד כשאמרנו לעולים : אתם תגורו במקום הזה , כי כאן בנו דירות ?
אתה רוצה חופש תנועה – ON YOUR HOUSE , תלך ותגור .
לנו , לממשלה , יש דירות במקומות האלה .
האם זאת פגיעה בחוקי-יסוד ?
שם היית מקבל את הדירות שלך במספר מצומצם של יישובים עם אופי מסוים , אבל אחד לאחד .
האם היו אומרים למישהו : אם אתה רוצה , תבחר לך בין בלוק 1 לבין בלוק 2 , בין דירה מס' 127 לבין דירה מס' 128 ?
שם היה קורה הדבר הזה , שחבר הכנסת הירשזון מתפלץ ממנו , דבר שלא קורה אצלנו .
ההתפלצות הזאת לא קורית בתהליך שאני מבצע היום , שאיזה פקיד יושב ואומר : אתה תהיה כאן ואתה תהיה שם .
הבל ורעות-רוח .
גם כאשר זה היה כך , זה היה כורח שנבע ממסלול מסוים של פתרון בעיית דיור שהיה נהוג בארץ .
הממשלה הקודמת גם לא המציאה זאת .
מה הביא אותי למחשבה על שינוי כל התהליך ?
כאן אני מבקש את הבנתך , חבר הכנסת יצחק לוי , כי יש לנו ניסיון של הידברות ממושכת .
אני חושב שאתה כבר יודע מה הם הערכים שמנחים אותי .
המחשבה לא היתה מחשבה של התייחסות לגורם הסוציו-אקונומי .
אילו היתה רק בעיה סוציו-אקונומית – ראשית כול , יש , לא הרבה , אבל בקרב קבוצות עולים אחרות , משפחות שמצבן עד כדי כך גרוע , כמו לפחות המשפחות הבינוניות והחזקות – והן חזקות במרכאות – בקרב המשפחות האתיופיות .
אגב , זאת היתה אחת הטענות שהפנו כלפי עולי ברית-המועצות לשעבר .
הם אמרו : לא לכולם , תן את המשכנתאות המיוחדות האלה של עולי אתיופיה רק לאלה שבתחתית הסולם אצלנו .
רצו לתת – ואני לא רוצה להזכיר שמות של ארצות – בדיוק אותן משכנתאות שנותנים לאנשים מארצות אחרות שהם במצוקה שבמצוקה .
אמרנו : לא .
המשכנתאות המיוחדות האלה , שאין להן תקדים בארץ ובעולם , הן רק לעולי אתיופיה , ולא על רקע סוציו-אקונומי , אלא על רקע הצורך בשילוב אינטגרטיבי של קבוצה מסוימת של עולים , שבינם לבין שילוב אינטגרטיבי עומדים מכשולים שלא עומדים בפני שום קבוצה אחרת והם אינם ניתנים להשוואה עם שום קבוצה אחרת .
זה היה המניע .
המחשבה היתה , שאם לא נלך בדרך הזאת , אנחנו ניצור גטאות של אתיופים בארץ .
גטאות של אתיופים בדור הראשון , זה יהיה לא נעים , אבל אולי לא נורא .
בדור השני זה יחריף .
בדור השלישי זה יהיה כמו במקומות אחרים בעולם , ולא יעזור לנו שום דבר .
ראו , זה יהיה כתוב בדברי הכנסת הזאת אם אנחנו לא נתמודד עם הבעיה הזאת .
יש דינמיקה לתופעה הזאת .
הכוונה היא לא להפיץ אותם לכל רוח .
הכוונה היתה : תיקח משפחה את המשכנתה המיוחדת הזאת יחד עם עוד משפחה או שלוש משפחות ותלך לחפש דירה ביישובים .
אפשר לחשוב שאנחנו קובעים .
יש 52 יישובים בארץ .
אחר כך אציין את היוצאים מן הכלל .
היא תבחר לה את המקום שהיא תחפוץ בו .
האם פקיד שולח אותה ?
וזאת כדי שישתלבו , שאם לא כן , חבר הכנסת יצחק לוי , זכור מה שאני אומר היום , אנחנו נראה אוטובוסים שחורים של ילדים נוסעים 30-20 קילומטר , ואם נראה זאת , נראה את התופעות הנלוות לתופעות האלה , שהיו במקומות אחרים בעולם .
אתה סיפרת כאן על המקרים של בתי-הספר של החינוך הממלכתי-דתי .
על הזרם הזה הוטל עומס עצום .
אנחנו רוצים אינטגרציה .
גם חבריך בזרם החינוך הממלכתי-דתי , עוד בתקופת כהונתה של הממשלה הקודמת , בעצה אחת עם גורמי קליטה אחרים , הגיעו למסקנה , והמסקנה הזאת היתה כפויה במידה מסוימת , כי ידעו שכל דבר אחר יהיה אולי אוטופי , שכדי להבטיח אינטגרציה צריך ששיעור התלמידים האתיופים בכיתה בבית-הספר לא יעלה על 25 % .
מישהו עוד יאמר שיש נומרוס-קלאוזוס אנטישמי לעולי אתיופיה .
תראו איך אנחנו הופכים את הדברים על פיהם .
הרי זה לא ייאמן .
הממשלה הזאת , גם הממשלות הקודמות , מאז " מבצע משה " , בפעם הראשונה בתולדות המדינה לקחה קבוצת עולים מארץ מסוימת , ולא רק שלא קיפחה אותם כדרך שהיו קיפוחים בעבר , לא רק שלא הסתפקה במתן דברים שווים , אלא ביצעה הלכה למעשה ובממדים רציניים ביותר את מה שקוראים העדפה מתקנת .
אולפן לעולים זה בדרך כלל חמישה חודשים ;
לעולי אתיופיה – עשרה חודשים .
סל קליטה לעולים הוא בדרך כלל שנה ;
כאן , קומבינציה של מרכז קליטה וסל קליטה – לשנתיים .
זכויות של עולים הן בדרך כלל לשלוש שנים ;
כאן – לחמש שנים .
זכויות באוניברסיטה , סיוע בשכר לימוד , בדרך כלל לשלוש שנים ;
כאן – חמש , שש ושבע שנים , לרבות המכינות , ולא רק שכר לימוד , ובלי לשאול מתי עלה העולה לארץ .
אני יכול להרבות בדוגמאות עוד כהנה וכהנה .
למי נתנו בתולדות המדינה , בין גיל 17 לגיל 27 – המפעל לצעירי אתיופיה , של מינהל הסטודנטים – זכות להיכנס לפנימייה לשלוש שנים על חשבון המדינה , ללמוד מקצוע , לקבל השכלה כללית ?
ואם זה לא מסתדר לו עכשיו , זה יסתדר לו אחר כך .
בוודאי , זה סוג מיוחד של גזענות , כי אלה דברים שבהם אנחנו עושים אבחנה ברורה , חדה , בין עולי אתיופיה לבין עולים אחרים .
התהליך הזה הוכן בדיונים יסודיים ומעמיקים עם אנשים שעסקו הרבה בקליטה , בשיתוף אנשים פעילים בעדה .
ואומר אדיסו מסלה בהודעה שלו : " מי שמציע שעולי אתיופיה ייקלטו גם בפריפריה ביישובים חלשים שבהם ייהפכו לנטל כלכלי , חינוכי , וגם חברתי , הוא זה שחוזר לשנות ה - 50". ואומר רחמים אלעזר , גם הוא מהפעילים המרכזיים בעדה : " אנחנו היינו שותפים לתוכנית כל הזמן , מראשית המהלך הזה של מבצע המשכנתאות המיוחדות .
היינו שותפים להחלטות שאזורים מסוימים יהיו האזורים המועדפים שבהם עולי אתיופיה ירכשו את הדירות " .
אינני יודע אם אתם חושבים גם על ערי הפיתוח .
יושב כאן חבר הכנסת מגן מקריית-גת .
אני קיבלתי איזה מכתב מראש העיר , שאני מבין אותו – תראה מה קלטה קריית-גת ומה היא עומדת לקלוט עכשיו .
אז אנחנו עכשיו מחייבים את קריית-גת , כמו יישובים אחרים , לקלוט את הקשישים , את המקרים הסוציאליים של העלייה הרוסית , משפחות חד-הוריות ונכים שנמצאים במקום , ואנחנו מחייבים אותה להפריש דירות לקופה הארצית .
כי שני-שלישים מהמקרים הסוציאליים של המשפחות הרוסיות הזכאיות לדיור ציבורי אינם גרים ביישובים שיש בהם דירות ציבוריות , וגם להם צריכים לתת איזה מענה .
עכשיו מתחילים לבנות הוסטלים , אבל זה ייקח זמן עד שזה ייגמר .
בקריית-גת כבר יש עולי אתיופיה , ומטפלים בהם יפה .
עכשיו אני אצטרך לשלוח מספר מסוים של עולים נוספים מאתיופיה , אלה שלא יכולים לקחת משכנתאות , לדיור ציבורי .
האם נוסף על זה אתה רוצה שאני אקח את המשכנתה המיוחדת במינה הזאת ואתמרץ הליכה של מאות רבות של אנשים לקריית-גת , ללא בקרה ?
האם זה לטובתם ?
האם זה לטובת קריית-גת ?
אני יודע מה יותר טוב ?
אם אני לא יודע מה יותר טוב , אני צריך לתת , פחות או יותר , לכל היותר קצת סיוע לפי מצב סוציאלי , תוספת , וגמרנו .
אתה מדבר על אזורי פיתוח .
אם את זה רצית להרוויח מהדיון הזה , יכול להיות שקיבלת .
חבר הכנסת יצחק לוי , אתה יודע באיזה גיל מקבל אזרח ישראלי זכויות שיכון במדינת ישראל לפי חוק ?
– בגיל 27 .
אבל מדינת ישראל , שהיא בעד שוויון זכויות מלא לכל אזרחיה , אומרת לצעירים הישראלים : אם אתם חיים בעיר פיתוח ורוצים להישאר , או אם אתם חיים בתל-אביב ורוצים לעבור לעיר פיתוח , אותן זכויות יש לכם לא מגיל 27 , אלא מגיל 18 .
האם מותר לתמרץ כך ?
אנחנו יודעים מה יותר טוב ?
האם מותר לתמרץ כך , לפי שיקולים כלליים של מדיניות ממשלה ?
מייד .
בניגוד לכל התחזיות והנבואות השחורות , עד היום כ - 1,600 משפחות מעולי אתיופיה כבר מימשו את המשכנתאות שלהן .
חבר הכנסת לוי , קצב המימוש עכשיו הוא יוצא מן הכלל , הוא 250 בחודש .
אנחנו מדברים על מספר של כ - 6,000 משפחות , קצת פחות .
חלק , בעייתן כבר נפתרה .
לגבי חלק אחר , בעייתן עומדת להיפתר .
ההערכה שלנו היא , שרוב בני העדה יממשו את הזכות שלהם למשכנתה , ובסוף אנחנו נישאר בערך עם 1,500 משפחות מעולי אתיופיה , שלא ירצו , מסיבה זו או אחרת , לקחת את המשכנתה , וילכו לדיור ציבורי כזה או אחר .
חבר הכנסת לוי , אני מבקש שתביא בחשבון עוד משהו .
אנחנו קיבלנו את אתרי הקרוונים לפני שנה וכמה חודשים , כמעט באפס תעסוקה .
היום אני שמח לבשר לכם , ש - 70 % עובדים , 17 % בקורסים , 13 % מובטלים .
יש לנו היום בסך הכול מספר מועט של מובטלים באתרי הקרוונים .
אבל , מתוך המאמץ המרוכז הזה של עיסוק במציאת תעסוקה למדנו דבר אחד : זמינות תעסוקתית אמיתית , בהיקפים , יש לעולי אתיופיה , בגלל המגוון המצומצם של המקצועות שלהם , באזורי המרכז .
אם הם נמצאים בדרום , לרובם זה כמעט אך ורק עבודות עונתיות .
ואתה לא יכול לייצב חיים של משפחה ושל חברה , בפרספקטיבה ארוכת טווח , על עבודות עונתיות .
אנחנו לא אנשים דוגמטיים .
יש לנו ועדת חריגים שהיא גמישה מאוד , והיא אישרה עשרות מקרים חריגים .
יש הנחיות , למשל , לגבי מקרה שלמשפחה יש עבודה במקום שבו היא גרה .
למשל , אם יש משפחה שיש לה תעסוקה בקריית-גת , מייד מאושרת לה משכנתה .
יש מקרים מיוחדים מבחינה משפחתית שאנחנו מאשרים .
וההבדל הוא בין גישה שמנסה בכל זאת לבנות איזו מדיניות אינטגרטיבית לעדה ומתחשבת באילוצים כאלה ואחרים לבין מדיניות שעלולה לגרום לכך שהפיתוי יהיה גדול , כי במשכנתה הזאת אפשר יהיה לקנות דירה הרבה יותר סימפתית באופקים , או בשדרות , או בקריית-גת , ואחרי זה תתחיל הבכייה לדורות שאין תעסוקה ואין הסדרים טובים מספיק בעניינים אחרים באותו אזור .
אני רוצה לומר לחבר הכנסת הירשזון , שאיננו כאן
בסדר .
שציטט מהכתבה – אני מתפלא שהוא לא בוש לצטט מאותה כתבה .
הוא קיבל , שישה ימים לאחר שכתב לנו את המכתב , תשובה מפורטת , שאגב פורסמה במלואה , כי העורך התנצל על כמה וכמה דברים שהיו בכתבה , שקריים , מסולפים וכדומה , וחבל היה להתבסס על הכתבה הזאת .
חבר הכנסת יצחק לוי , אני רוצה לומר לך : העולים מאתיופיה הם 7 % מכלל העלייה .
המחשבה , המאמצים והתקציבים שאנחנו מקדישים לקליטתם אינם עומדים בשום פרופורציה לגבי חלקם בעלייה .
אני יכול להראות לך – ואני לא מבקש לכסות בזה לא על קשיים שישנם , לא על שגיאות שישנן ולא על מחדלים , אבל כביטוי למאמץ – 148 סטודנטים , לפני שנתיים , מקרב צעירי העדה , 245 סטודנטים לפני שנה , 440 סטודנטים היום .
אנחנו משקיעים מאמץ מכוון , שיהיו למעלה מ - 700 סטודנטים יוצאי העדה בשנה הבאה .
אנחנו רוצים לבנות את הגורמים המובילים בעדה מכל הבחינות ולנסות לתת לעדה את המעמד שהיא ראויה לו בחברה הישראלית .
יש השקעה רבה מאוד גם מצד צה"ל .
יש לנו היום כ - 1,000 חיילים יוצאי העדה בצבא .
במחזור הגיוס האחרון התוצאה יוצאת מן הכלל חיובית : למעלה מ - 90 % של אלה שהיו צריכים להתגייס – התגייסו .
40 קצינים .
ואני אומר : אם נשקיע קצת יותר מאמץ וקצת יותר הבנה לגבי הצרכים המיוחדים במינם של העדה הזאת ושל קליטתה , אנחנו נראה ברכה .
לא נפתור את כל הבעיות , נראה עוד כאב , נראה עוד מצוקות , נראה עוד סבל של הסתגלות , אבל אני חושב שהדבר הזה יהיה תעודת כבוד לעם ישראל .
קבוצה של חברי קונגרס שחורים , מהקונגרס האמריקני , ביקרו כאן לאחרונה ובאו לבדוק במיוחד את הקליטה של עולי אתיופיה .
הם ראו את הכול , מאתרי הקרוונים והלאה .
ואמר לי אחד מהם בעיניים בורקות מהתרגשות : אני לא בטוח אם אתם היהודים כאן בישראל מבינים עד הסוף מה עשיתם .
זו הפעם הראשונה בתולדות האנושות שהאדם הלבן הלך לאפריקה להביא משם בני אדם לחופש ולא לעבדות .
אתם עשיתם את זה , והגדלתם לעשות , כי אנחנו נאבקים בארצות-הברית על AFFIRMATIVE ACTION כבר כמה דורות , ועולי אתיופיה זכו בזה ללא מאבק .
שתי האמירות הנכונות האלה אינן אליבי לאיש מאתנו שלא למצות כל מה שניתן כדי שהקליטה תהיה טובה עוד יותר , בפחות סבל וביתר הצלחה .
תודה רבה .
כן , בבקשה .
חבר הכנסת יצחק לוי , אתה , אני מקווה , יכול לשער לעצמך שהשיקול הזה עמד כבעיה לנגד עינינו בזמן שהחלטנו את ההחלטה שלנו .
אני רוצה לומר לך , שבמקביל עסקנו בעדה אחרת , ואני יכול כאן לומר : יוצאי קווקז , שלגביהם המדיניות שלנו בדיוק הפוכה – לפתור את הבעיה שלהם רק במקובץ , מתוך הבנה של המומנט הזה שאתה דיברת עליו .
אני לא יכול להיכנס כאן לפירוט רב .
השיקול הזה הובא בחשבון , ורק כאשר התברר לנו שהסכנה שאתה מדבר עליה לא קיימת , מסיבות שאני לא יכול כרגע להאריך בהסברן , רק אז הלכנו למהלך הזה .
להעביר את זה לוועדת העלייה והקליטה של הכנסת .
גברתי היושבת-ראש , אני מבקש להשיב .
גברתי היושבת-ראש , חברי הכנסת , ראשית , לעובדות .
חבר הכנסת הלפרט , הסיפור מתחיל ב - 8 בדצמבר 1991 , כאשר נציג של חברה ששמה " אודסה ישראל " פנה למשרד הקליטה , שבראשו עמד הרב פרץ , וביקש את שירותי משרד הקליטה לעולים , שאמורים לעלות באוניות שתפעיל החברה , ונמסר שגוף נוצרי אוהד ישראל מממן את הוצאות ההפלגה .
אומר לזכותו של הרב פרץ , שלאחר שהוא ערך בדיקה יסודית וקבע תנאים שונים ומרובים להיענותו החיובית להצעה , הוא אישר אותה , ואפילו יצא ב - 18 בדצמבר 1992 בהודעה חגיגית לעיתונות על רכבת ימית לישראל , כי הוא היה משוכנע , ראשית , שזה יביא יותר עולים לארץ , ושנית , שזה לא יפגע במה שהוא רואה כקודשי ישראל ולא יהיה כרוך בפעולה מיסיונרית .
ב - 27 בדצמבר 1991 יצאה האונייה הראשונה לדרך , והרב פרץ השתתף בטקס חגיגי שנערך בנמל חיפה כאשר היא הגיעה לישראל .
אני רוצה שתדע , שבין השאר הוא דאג , למשל , שיהיה באונייה עובד מיוחד מטעמו שיקפיד על הכשרות , ושיהיו עובדים נוספים שיקפידו על עניינים אחרים , ומצדו הוא עשה את כל המאמצים כדי שהפעולה הזאת , חבר הכנסת הלפרט , לא תלווה באיזו פעולה מיסיונרית .
ככל הידוע לי , לגבי ההפלגות שהיו בתקופת כהונתה של הממשלה הקודמת לא הוגשה אף לא תלונה אחת על פעולה מיסיונרית , וכך גם לגבי ההפלגות שהיו בתקופת כהונתה של הממשלה הזאת .
אם יש תלונה קונקרטית , אני מציע לפנות בהליכים המקובלים , ואני אודה לך אם תביא אותה גם לידיעתי , אם כי אני חייב לומר , שהמעורבות של משרד הקליטה בכהונה הזאת בהפלגות האלה היא הרבה יותר פסיבית .
בעיקרו של דבר , אנחנו רק מספקים את שירותי הקליטה עצמם , משמע , אותם שירותים הניתנים לעולים המגיעים דרך האוויר ללוד אנחנו מספקים , כמובן , גם לעולים שמגיעים בדרך הים לחיפה .
ברגע זה אני יכול להרגיע אותך ולומר , שזה כמה חודשים " אבן העזר " הפסיק את פעילותו , כנראה בגלל מחסור באמצעים כספיים .
יש הפלגות , אבל הן נעשות על-ידי גורם אחר , שאין לו שום קשר לארגון הנוצרי הזה .
אני חייב לומר , שבאותו דיון שהיה בוועדת העלייה והקליטה של הכנסת – קראתי את הפרוטוקול , לא אצטט ממנו , כמצוות יושבת-ראש הישיבה הזאת – הרושם שלי מתוך הדברים שהביעו חברי כנסת דתיים שהיו בישיבה היה , שגם הם התרשמו מאישיותו של מר שילר ומטוהר כוונותיו , אם כי שמרו לעצמם , כמובן , את זכות הספק באיזו מידה אפשר להבטיח באופן מוחלט שאכן לא תהיה שם פעולה מיסיונרית .
אני רוצה לומר , שאילו היה ארגון " אבן העזר " יכול להמשיך במימון ההסעות האלה – יושב-ראש מחלקת העלייה של הסוכנות אורי גורדון אכן הודיע בישיבת ועדת העלייה והקליטה , לא בישיבה חשאית , ואני מתפלא שאתה אומר זאת , אם היית באותה ישיבה או קראת את הפרוטוקול של ועדת העלייה והקליטה של הכנסת , שהוא חושב שהסוכנות שגתה בכך שלא נענתה להצעות של " אבן העזר " ושל חברת " מנו " , שאתה הם פעלו במשך תקופה ארוכה ;
וראוי היה להעמיד את הנכונות שלהם , לא הייתי אומר במבחן , כי היא עמדה במבחן מהבחינה הזאת שהטיפול בעלייה יהיה טיפול נטו , ללא מעורבות של שום היבטים נוספים .
כן , בבקשה .
לא מברית-המועצות .
חבר הכנסת הלפרט , ראשית , במושגים שלנו זה באמת דבר מוזר , מוזר שבמוזר .
יתירה מכך , האנשים האלה , חבר הכנסת הלפרט , מוכנים לתת את התרומה הזאת רק להסעות דרך הים .
הם מתבססים על פסוק מהתנ"ך – על אוניות תרשיש וכדומה – ועומדים על כך שהם יתרמו את זה להסעות לא דרך האוויר , למשל , ולא למסעות רגליים דרך יבשה , אלא הם החליטו לתרום רק להסעות דרך הים .
יש הרבה תופעות מעניינות בעולמנו .
להווי ידוע לך – נדמה לי שאתה הזכרת את גבעת-המטוס , אתה הזכרת אותה ?
אתה הזכרת את גבעת-המטוס ?
חבר הכנסת בא-גד , אני רוצה שתדע שפעילות רבה בגבעת-המטוס ומבני ציבור שמשרתים את העולים שלנו בגבעת-המטוס הם פרי תרומה ופעולה יוצאת מן הכלל של ארגון נוצרי הולנדי , ששנים על גבי שנים עושה פעילות של איסוף כספים , קודש
נכון .
גם " אבן העזר " , אני חוזר ואומר , לא עסק , ואין שום עדות על כך , באיזו פעולה מיסיונרית ;
ואני מסכים אתך , שאילו היה מתברר שהם עוסקים בפעולה מיסיונרית , צריך היה להפסיק את שיתוף הפעולה אתם , אבל בינתיים שיתוף הפעולה הזה אינו קיים .
אני רק רוצה לומר לחבר הכנסת הלפרט , כמי שמתנגד לכל פעולה מיסיונרית , הייתי מרוצה יותר לו היינו מוצאים את הדרך הנכונה להתמודד עם פעולות מיסיונריות .
מה שנראה בעיני חמור במיוחד בעניין של הפעילות המיסיונרית הוא שבדרך כלל הפעילות הזאת מנצלת את חולשתם הנוראה ואת מצוקתם הנוראה של אנשים , כדי לתפוס אותם במומנט הזה של אין-אונים ושל חולשה ולהעביר אותם על דתם , על אמונתם ועל השקפתם .
לכן , אם רוצים להתמודד ברצינות עם הסכנה של המיסיון בקרב עולים חדשים צריכים לעשות בעיקר שתי פעולות פוזיטיביות .
אם למישהו יש תלונה , ילך למשטרה , אבל אם רוצים להתמודד עם זה ברצינות , יש שתי פעולות פוזיטיביות : להתמודד עם מוקדי המצוקה בקרב העולים , כדי שכמה שפחות עולים יהיו קורבנות פוטנציאליים לפעולה מיסיונרית , ולחזק בקרב העולים את התודעה היהודית-הישראלית שלהם .
את שני הדברים האלה אני משתדל לעשות , כמובן , על-פי דרכי , השקפתי , שאומרת : קרב את העולים למורשת ישראל על זרמיה השונים , על גישותיה השונות , וקרב אותם בגישה פלורליסטית למורשת העתיקה שלנו .
אני מאמין שהדרך הזאת היא הדרך הנכונה , גם כדי להתמודד עם הסכנה הזאת שהצבעת עליה .
גברתי היושבת-ראש , כיוון שהפעילות הזאת שמדבר עליה חבר הכנסת הלפרט פשוט כבר איננה מתקיימת , הייתי מציע לו שיסתפק בתשובה שלי ונוכל לעבור להצעה הבאה , של חבר הכנסת גור , שהוא כבר קצר-רוח וממתין כאן הרבה זמן .
למען הסדר הטוב , חבר הכנסת הלפרט העלה נושא ספציפי של הסעת עולים בסיוע ארגון נוצרי ששמו " אבן העזר " , וחשש שהדבר מלווה בפעולה מיסיונרית .
להפוך את זה לדיון כללי על המיסיון – אני לא מתנגד לדיון כללי , יגיש הצעה רגילה , יענה לו שר הפנים או שר המשפטים , ויהיה דיון .
הוא אמר 30 % .
גברתי היושבת-ראש , חברי הכנסת , אני שומע לא בפעם הראשונה את המשא הזה של חבר הכנסת גור , ואני מבקש להאמין שהעניין בוער בעצמותיו .
מה שמפריע לי הוא האופן שבו הוא מציג את ניתוח ההתפתחויות בתחום העלייה ואיזו חלוקה מוזרה , לא אמיתית , של האחריות למה שקורה .
אנחנו עומדים היום , זו שנה שנייה , על שיעור של כ - 75,000 עולים בשנה .
הפרספקטיבה של השנה הבאה , לפי הערכת גורמים מוסמכים , והם בדרך כלל די צודקים , לא תמיד , היא שאנחנו עשויים להגיע השנה , בעיקר בגלל הנסיבות המיוחדות בחבר המדינות העצמאיות , לסדר גודל של 100,000 עולים .
אותה עלייה בממדים גדולים מאוד , שזכינו לה ב - 1990 וב-1991 באה , כידוע , לא מכוח המגנט שאנחנו יצרנו אלא מכוח הדחף שיצרו הנסיבות בברית-המועצות דאז .
והגרף של העלייה מסוף 1991 התחיל לרדת ולרדת ולרדת בתקופת כהונתה של הממשלה הקודמת ;
ובמחצית 1992 – ואני לא אומר שזה בגלל הממשלה החדשה , אבל יש זימון תאריכים – הוא התחיל לאט לאט לשנות כיוון ולהתייצב .
וכאמור , אנחנו מצויים שנתיים באותם ממדים של עלייה .
ואני אומר כבר בפתח הדברים את אשר אמרתי לא אחת .
כדי להגיע לעלייה של 150,000 , 200,000 , 250,000 עולים בשנה , אם בכלל זה אפשרי , זה לא תלוי במה שיקרה כאן , זה תלוי בשאלה האם תהיינה שם התפתחויות כאלה שתברחנה יהודים משם לכאן .
ואני לא מייחל להתפתחויות כל כך טראומטיות .
מדוע ?
מפני שראינו שם את ארצות חבר המדינות העצמאיות עוברות לאחרונה כמה אירועים מאוד לא קלים : המשבר השלטוני ברוסיה , האירועים בגרוזיה , באבחזיה ועוד .
וכל הגורמים המעריכים אומרים שזה ישפיע אולי בשיעור של 10 % . יהודים מתרגלים לחיות , כפי שלמדנו מההיסטוריה , למרגלותיו של הר געש .
כאותם תושבי הכפר בסיציליה , שבו ההר מתפרץ , עושה שמות בסביבתו , הם נפגעים , נסוגים , ואחרי זמן-מה חוזרים ומתיישבים .
חבר הכנסת גור , יש מקום לביקורת על הממשלה הזאת בתחום קליטת העלייה .
אבל כל אדם הגון חייב היה לפתוח את משא הביקורת הזאת באמירה אחת : נכון , אתם , הממשלה הזאת , ברוב שטחי הפעולה של קליטת העלייה הכנסתם בשנה האחרונה שיפורים משמעותיים , אבל הם אינם מספיקים , והם עלולים לגרום לתוצאות א' , ב' , ג'. ומשעה שלא אמרת את זה , אני צריך לומר את זה ולעשות את השוואות לממשלה שאתה תמכת בה קודם .
יש לך טענות לגבי סל הקליטה .
מה היתה שיטת העדכון של סל הקליטה בממשלה הקודמת ?
– הצמדה לתוספת היוקר .
לפעמים עולים חיכו שבעה חודשים עד העדכון , ואז זה ניתן לא בהצמדה מלאה למדד .
אחד הדברים הראשונים שעשיתי בכניסתי לתפקיד – אחרי שהעליתי במדרגה את הסל בכלל , ולבודדים ב - 15 % – היה ששיניתי את שיטת העדכון .
היום סל הקליטה מעודכן אוטומטית כל שלושה חודשים , בהצמדה מלאה למדד .
הוא מספיק ?
הוא עונה על כל הצרכים ?
– לא .
אבל הוא טוב יותר ממה שהיה קודם .
דיור – אחת הצרות הגדולות היא הסיוע בשכר דירה ;
היום זה הפער בין הסיוע שהעולים מקבלים לבין מה שהם משלמים בפועל .
אלה דברים קשים ביותר .
אני מצטער שהממשלה הקודמת והממשלה הזאת לא קיבלו הצעות של חברי כנסת בבית הזה , גם מהאופוזיציה וגם מהקואליציה , למדיניות אחרת בתחום הפיקוח על שכר הדירה .
היום באה ללשכתי עולה מנווה-יעקב .
בנווה-יעקב היא משלמת 400 דולר .
זו ספסרות .
400 דולר לדירה קטנה בנווה-יעקב .
מנצלים גם את התמימות שלהם , את האי-ידיעה שלהם .
זו משפחה חד-הורית .
אבל הממשלה הקודמת , מ - 1 בינואר 1989 ועד תאריך סיום הקדנציה שלה , לא עדכנה פעם אחת את הסיוע בשכר דירה .
תן לי לסיים .
בסיום אאפשר לך .
היא לא עדכנה פעם אחת את שכר הדירה .
מ - 1 בינואר שכר הדירה עולה ועולה .
הדולר משנה את שערו .
שנת 1989 חולפת , שנת 1990 חולפת , שנת 1991 חולפת , משנת 1992 חצי שנה חולפת , ואין עדכון – שלוש שנים וחצי .
אנוכי , ביחד עם שר הבינוי והשיכון , ולאחר ויכוחים לא קטנים , הבאנו לעדכון , לא מי יודע מה , לא כפי שהייתי רוצה , עדכון גלובלי של 20 % . אנחנו נתנו יותר לאלה שזקוקים יותר , כמו משפחות חד-הוריות , שקיבלו 31 % , ואחרים קיבלו קצת פחות .
משכנתאות לא עודכנו .
עדכנו עכשיו את המשכנתאות למשפחות חד-הוריות , מ - 115,000 ל - 139,000 .
שוב , לטעמי זה לא מספיק .
הייתי רוצה יותר .
אבל זה בכל זאת שיפור .
בכל זאת , בשנה הזאת 35,000 משפחות עולים מימשו משכנתאות , לעומת 25,000 משפחות בשנה שעברה .
ללא ספק , העולים האלה ראויים להערכה רבה על האומץ , על ההעזה ליטול , אחרי שנתיים-שלוש שנים בארץ , אחריות כזאת על שכמם .
אני יודע שמאחורי האמירה הזאת , שהיא אמירה של הישג , יש המון בעיות .
יש משפחות שקשה להן מאוד לעמוד בתשלום , והן עומדות בתשלום .
מוסר התשלומים של העולים לבנקים – ואני לא אוהב את הביטוי הזה – הוא גבוה יותר מזה של הישראלים .
עכשיו יצאנו בכל זאת במבצע של חלוקת 8,000 דירות של דיור ציבורי .
שאל אותי קודם חבר הכנסת שאול יהלום שאלה : לא יכולתם להתחשב בעומס הסוציאלי של אותם יישובים ולפזר ?
– איפה לפזר ?
חבר הכנסת שאול יהלום , הממשלה הקודמת , במשך כל הקדנציה , תשמע היטב , לא בנתה דירה ציבורית אחת לא בירושלים , לא באזור המרכז מגדרה לחדרה , לא בחיפה ובקריות ;
דירה ציבורית אחת היא לא בנתה .
אם יש לי חולה סרטן קשה שיוצא מגבעת-המטוס , ואני רוצה לתת לו דירה בירושלים – אין לי .
רק עכשיו אנחנו מתחילים , ולצערי גם אנחנו באיחור , אבל לפחות אנחנו מתחילים לבנות יחידות של הוסטלים לקשישים , לחולים , למשפחות חד-הוריות , במרכז הארץ ובפריפריה , כדי לשנות זאת .
תעסוקה – שאלה קשה , חבר הכנסת גור .
אבל בכל זאת , תראה את ההתפתחות : 38 % לא מועסקים לפני שנתיים , 28 % לא מועסקים לפני שנה , 17 % לא מועסקים השנה .
אני מסכים , אני הראשון שמעלה את מה שמסתתר מאחורי הסטטיסטיקה החיובית-מאוד הזאת .
חלק גדול אינם עובדים במקצוע , חלקם עובדים בשכר נמוך , חלקם הגדול אינם מועסקים בעבודה קבועה .
אבל כל המחקרים מראים את הדברים .
ישבתי לעומק , שעות , עם ד " ר סיקרון , ראש הלשכה המרכזית לסטטיסטיקה , עם אנשי בנק ישראל ועם אנשי האוצר , רק לפני כמה ימים , על מנת לנתח את כל הממצאים האלה ולהפיק מהם את מקסימום המידע כדי לשפר עוד ועוד את מדיניות התעסוקה .
הנה , אחד הדברים .
אתה מתאר את עניין המדענים בצבע שחור .
כשאני מדבר על המדענים , בכל מקום אני טורח להדגיש : אני מבקש לומר שזה לא מפעל שהממשלה הזאת התחילה בו .
המרכז לקליטה במדע לא הוקם על-ידי הממשלה הזאת .
זו פעולה נמשכת , שראויה לברכה לאורך הדרך .
חברים יקרים , העניין בכל זאת קצת חורג מפולמוס מפלגתי .
אני חושב שאני משפר את זה .
אני חושב שאני מגדיל את הממדים .
אבל אי-אפשר להתעלם מהעובדה שבארץ שיש בה , חבר הכנסת גור וחבר הכנסת מגן , 15,000 מדענים ישראלים , באו אלינו עד היום 9,000 מדענים עולים .
אתה יודע , חבר הכנסת גור ?
אני לא בטוח שאוכל לנצל את כל התקציב לקליטת מדענים השנה בתחום של המגזר העסקי , כי האנשים אומרים : צריך להקל .
לי יש התקציב , אבל הוא צריך להתחייב על העסקה נמשכת וכדומה .
זה לא כל כך פשוט .
לגבי הסטודנטים – שיפרנו את התנאים והוספנו שנת סיוע .
לגבי חינוך – מתי צומצמו שעות התגבור ?
מתי התקבלה ההחלטה לרדת משתי שעות שבועיות במשך שלוש שנים , לשעה אחת , לתלמיד עולה ?
הממשלה הזאת קיבלה את ההחלטה הזאת לרדת לשעה שבועית אחת ?
אני שואל אותך : הממשלה הזאת קיבלה את ההחלטה לרדת משתי שעות שבועיות במשך שלוש שנים לשעה שבועית אחת במשך שנה ?
כן , אבל את העולים האלה צריך לקלוט .
זה לא שפתרנו .
חבר הכנסת גור , שמעתי את התשובה הזאת ממך לא בפעם הראשונה .
אילו היה מדובר בדבר עד שהעברתם לידינו את המושכות – אזי נגמר העניין , אתם קלטתם את 350,000 העולים , ואנחנו צריכים עכשיו לעסוק בקליטתם של 75,000 עולים בשנה .
לו כך היה – אתה צודק במאה אחוזים ויותר .
אבל אתה העלית , בצדק , את הבעיה של המכלול , של 470,000 עולים מארצות חבר המדינות העצמאיות , שבעייתן עדיין לא נפתרה לא בתעסוקה , לא בדיור , לא בחינוך , לא בהשתלבות חברתית .
ולמה לך להגן על החלטות שאתה התנגדת להן ?
אתה התנגדת להחלטות האלה .
נו , אז למה לך להגן על כך ?
אני רוצה לומר בסיכום , שהמצב בארצות חבר המדינות העצמאיות הוא בלתי יציב לחלוטין .
איש איננו יודע מה ילד יום .
אני מסכים להערכה שיכולות להיות שם התפתחויות מאוד דרמטיות .
יש לי ספק עד כמה האופציה ליהודים שם ללכת לארצות אחרות אכן קיימת .
אתה ואני יודעים שהיא מוגבלת .
היא מוגבלת מאוד בארצות-הברית והיא מוגבלת גם בגרמניה .
אבל אני לא רוצה לבנות על זה .
אני גם לא רוצה לבנות על כך שיהודים בלית ברירה יעדיפו להישאר שם , למרות ההתפתחויות האלה , ולא לבוא הנה בגלל העדר פתרונות מספיקים פה .
לכן אני אומר , ואני סוגר את המעגל עם דברי בתחילה , בנו תלוי אם אנחנו נעלה מ - 75,000 ל - 85,000 , ל - 95,000 , ל - 100,000 .
זה תלוי בנו אם נשפר את תנאי הקליטה .
כשנגיע לזה נדבר הלאה , ואני מסכים בהחלט שיש מקום רציני מאוד וצורך דחוף מאוד לשפר את מהלכי הקליטה של מדינת ישראל בכל תחום אפשרי .
יש אולי נחמה אחת , ואני בטוח שאתה תשמח בה כמוני .
האמירה הזאת איננה מכסה לא על קשיים ולא על מצוקות , לא על שגיאות ולא על מחדלים .
אנחנו נוהגים לעשות סקר שנתי בקרב העולים , ובין השאר לשאול אותם : באיזו ארץ היית רוצה לראות את עצמך חי בעוד חמש שנים , והאופציות הניתנות לו לתשובה הן : בישראל , באמריקה , בגרמניה , בארץ אחרת או בארץ שממנה באת .
אני שמח לומר לכם שיש קו של עלייה במספרם של אלה שאומרים שבעוד חמש שנים היו רוצים לראות את עצמם חיים בישראל .
השיעור היה 71 % לפני שנה וחצי , זה היה 77 % לפני חצי שנה או קצת יותר , ואנחנו נצא בסקר נוסף עוד מעט , ואני מקווה מאוד שגם הוא יצביע על כך .
מה שאנחנו יודעים ממחקרים אחרים , שהעולים במשך השנים , למרות המצוקות , מתקשרים לארץ הזאת , ורבים רבים מחליטים לקשור את גורלם בגורל הארץ הזאת .
אני מציע להעביר את הנושא לוועדת העלייה והקליטה .
יהיה דיון על תקציב משרד הקליטה .</text></doc><doc><name>דליה איציק (העבודה):</name><text>תודה , אדוני השר .
רציתי לשאול , האם יש מי שעוקב במשרדך או במשרד החינוך אחרי תרומתם של המדענים העולים בתחומי מחקר ספציפיים להם , מיוחדים להם ?
מעניין לעקוב אחרי מחקר כזה אחרי חמש או שש שנים .
אני משוכנעת שאנחנו נמצא דברים מפתיעים וגדולים .
מעניין לראות אם יש מישהו העוקב אחרי העניין .
הדבר השני שרציתי לשאול אותך : אופיו של מחקר שהוא מתפתח , נבנה ובונה .
איך מבטיחים שמדען כזה שהתחיל בעבודה יוכל להמשיך בה ?
אנחנו פותחים את העיתון , בדרך כלל זה העיתון הנפוץ במדינה , ואנחנו רואים בכל פעם תמונות זוועתיות של מדענים , שבעצם אומרים : אנחנו עשינו מחקר חצי שנה , אנחנו באמצע הדרך , בתחילת הדרך , ואומרים לנו ללכת הביתה .
איך גורמים לכך שהכסף שניתן להם בעבר לא נזרק , וגם מונעים את הבושה והחרפה למדינה ?</text></doc><doc><name>אברהם הירשזון (הליכוד):</name><text>גברתי היושבת-ראש , חברי הכנסת , אדוני השר , אין איש שיחלוק על כך , שאחד האירועים היהודיים-הציוניים המרגשים וההיסטוריים בדורנו הוא עליית יהודי אתיופיה .
" מבצע משה " ואחריו " מבצע שלמה " כבר תפסו מקום של כבוד ויקר בדפי ההיסטוריה שלנו .
למדנו לאהוב ולהוקיר את האתיופים , שחלקם סבלו סבל רב עד שזכו להגשים את חלומם ואת תפילתם ולהגיע לירושלים .
יהודים וציונים ללא תנאי , כך נראים בעינינו בני העדה האתיופית .
אך דומה כי אף שישראל היא ארץ הגירה מנוסה , לא ידענו ועדיין איננו יודעים כיצד לקלוט באמת את העולים החדשים מאתיופיה .
לא עובר שבוע בלי שהציבור בארץ קורא , צופה או שומע על מחדל חדש בתהליך הקליטה שלהם .
בשבוע האחרון בישרה לנו הממשלה , כי החליטה לסגור כמה יישובים בפני העולים החדשים מאתיופיה .
לפי ההחלטה , לא יוכלו מעתה יוצאי אתיופיה לרכוש דירה במסגרת מבצע המשכנתאות המיועד לעולי אתיופיה בבאר-שבע , בדימונה , בנצרת , באופקים ועוד .
ההסבר הרשמי לצעד תמוה זה : " ביישובים אלה יש ריכוזים גדולים של יוצאי אתיופיה " .
כאשר קראתי את הידיעה ב " ידיעות אחרונות " חשבתי לרגע : זו בוודאי טעות , והממשלה תכחיש , והכול יחזור למקומו בשלום .
אך לא , שר הקליטה , ידידי השר יאיר צבן , אישר את קבלת ההחלטה ואף הצדיק אותה ברצון למנוע היווצרות תסמונת של גזענות .
חרף הסברי השר אני מבקש לקבוע : ההחלטה לסגור יישובים במדינת ישראל בפני עולים חדשים מאתיופיה היא מעשה גזעני .
היא מוכיחה כי דבר לא למדנו מטעויות הקליטה הקשות של שנות ה - 50 , וכי אנחנו אלופים ביצירת מוקדי חיכוך וזעם בקרב היהודים מאתיופיה ומחבר-עמים .
חברי הכנסת , אם לא תבוטל החלטה אומללה זו , שוב ישב מול משפחות העולים פקיד נהנתן וכול-יכול , שיחליט מי לפה ומי לשם , מי לפה ומי לשם .
חלחלה עוברת בי בראותי לנגד עיני מחזה זה .
אותו פקיד יביא לקרע ולפירוד בין משפחות , ויהפוך את תהליך הקליטה , שגם ללא גזירה חדשה זו אינו מצטיין , בלשון המעטה , למשבר אמון בין הממסד הישראלי לבין העולים .
אם אומנם מבקש שר הקליטה למנוע ריכוזים גדולים מדי של יוצאי אתיופיה ברחבי הארץ , מדוע נזכר בכך רק עתה ?
אם ההחלטה באה למנוע תופעות של גזענות , כיצד אפשר להסביר ליוצאי אתיופיה , כי החלטה זו חלה רק עליהם ולא על העולים ממדינות חבר-העמים ?
הרעיון החדש של משרד הקליטה נראה במבט ראשון כניסיון קפקאי להתאים את המחזה " סאלח שבתי " לרוח התקופה .
אני מבין שלא נוח לך לשמוע את הדברים , אדוני השר .
אבל תקשיב , תקשיב .
אז לא היה צריך לתת שתהיינה כותרות כאלה בעיתונים , כי עצם הכותרת מביאה לגזענות .
לא צריך להשתלט על העיתונות , מר טמקין .
אבל צריך היה להכחיש ולומר שלא כך הדבר , ואת זה יש אפשרות לעשות .
אני בעד עיתונות חופשית בדיוק כמוך .
במלים אחרות : להנחות את העולים ולהחליט בשבילם מה טוב להם , בשם הממסד הפטרוניסטי היודע-כול של מפא"י 1993 .
אני קורא מעל במה זו לשר הקליטה לחזור בו מהחלטה גזענית , אנטי-ציונית , מפלה ומקוממת זו .
כפי שאמרתי בראשית הדברים , אין זו אלא שגיאה נוספת בשרשרת טעויות ומחדלי הקליטה של האתיופים .
לפני כחודש שלחתי מכתב דחוף לשר הקליטה , בעקבות כתבת זוועה שהופיעה במוסף " תל-אביב". העיתונאי רונן זרצקי שהה יום שלם במהלך אחד החגים בקיץ במחיצת עולי אתיופיה בחצור .
הוא חזר משם מזועזע , וכך דיווח לקוראיו : ילדים אתיופים נוברים באשפה באתר הקרוונים ;
החום הקשה מבריח את העולים בשעות היום אל מתחת לקרוונים ;
המרחק מהאתר לכביש הראשי הוא כשישה קילומטרים ;
" השד העדתי " עומד לפרוץ במקום במלוא חומרתו ;
העולים אינם מאמינים שיצליחו אי-פעם להגשים את חלומם לעבור לדירה באשקלון .
כך כותב אותו עיתונאי .
ביקשתי ממשרד הקליטה לקיים בירור אמיתי ונוקב בהאשמות הללו .
ואם לא די בכך , מגלה סקר חדש שערך משרד החינוך והתרבות , כי כ - 24 % מבני הנוער העולים מוגדרים כנוער מנותק , כלומר נוער שאינו עובד ואינו לומד .
זה שיעור כפול מזה הקיים באוכלוסייה הישראלית הוותיקה .
לא נמסר בסקר מי ומי בין בני הנוער העולים , יוצאי חבר-העמים או יוצאי אתיופיה .
בעצם , אין זה משנה כלל , כי כרבע מבני הנוער העולים נשרו או לא נקלטו במערכת החינוך .
זה כתב אישום חמור נגד הממשלה .
סקר נוסף , שערך המרכז להתנדבות בישראל , מגלה , כי כ - 42 % מהילדים ומבני הנוער העולים מצויים מתחת לקו העוני .
מי לא ראה בעיר מגוריו ילדים עולים בני 18-12 העובדים לפרנסת משפחותיהם ?
אני בטוח כי לצד תופעות וממצאים אלה יש גם הישגים בקליטת יהודי אתיופיה וגם בקליטת יהודים מחבר-העמים .
אך היום לא באתי לשבח , אלא להתריע .
אני כבר מסיים .
באתי להתריע ולהזהיר , שהכרוניקה שלנו חושפת שוב ושוב שרשרת של מחדלים בקליטה .
רבותי חברי הכנסת , ממשלה זו התחייבה בפני העם לשנות את סדר העדיפויות הלאומי ולהעמיד בראשו את הנושאים החברתיים .
יש לי בשורה מרנינה : הממשלה עמדה בהתחייבותה .
היא הצליחה , בתוך שנה , להרחיק ולהדחיק מסדר-היום הלאומי את נושא העלייה והקליטה .
גם זה שינוי סדר העדיפויות הלאומי , אליבא דממשלה זו .
אנחנו , הכנסת , על כל הסיעות , אסור לנו להסכים לתופעה זו .
תודה רבה .</text></doc><doc><name>רפאל אלול (העבודה):</name><text>גברתי היושבת-ראש , חברי הכנסת , כבוד השר , למלה יש כוח רב ;
עוד יותר למלה הזוכה לחשיפה בתקשורת .
יש החושבים , שעצם השימוש במלה , באמירה , בהכרזה , ממצה את הטיפול בנושא .
לנו כחברי הכנסת משמשת המלה ככלי עבודה .
אך אין לה משמעות ואמינות ללא הפיכת המלה למעשה .
בשנה-וחצי האחרונה דיברנו יותר מאשר עשינו לפתרון כולל של בעיית אתרי הקרוונים .
היום צריך לעשות .
עם תחילת גלי העלייה מברית-המועצות לשעבר ומאתיופיה הוקמו ברחבי הארץ אתרי דיור זמניים , כ - 450 במספר , אם אינני טועה .
באתרים אלה שוכנו הן עולים מברית-המועצות לשעבר , הן עולים מאתיופיה והן ילידי הארץ מחוסרי דיור .
קראו אז לאתרים האלה אתרים לדיור זמני ;
הדגש הוא במלה " זמני". ואני שואל : עד כמה זמני ?
מה נעשה ברגע זה לפתרון בעיית אתרי הקרוונים ?
אומנם לפני חודשים מספר החל פינוי הקרוונים בחלק מהאתרים , אך פינוי זה משמש אולי יותר לצורך סטטיסטי מאשר לפתרון הבעיה , משום שאותם קרוונים שפונו מהאתרים היו קרוונים ריקים , שממילא לא היה בהם שימוש .
ואני מדבר על רובם של האתרים .
החורף שהחל השבוע מערים קושי נוסף על הדלות והעליבות שבה חיים דיירי אותם קרוונים .
יש לציין שחברת " עמידר " ערכה לאחרונה מבצע רחב היקף להכנת אתרי הקרוונים לחורף .
אבל אנשי " עמידר " עצמם טוענים , ואני מצטט מעיתון " הארץ " : " המבנים רקובים , המבנים מתפוררים .
יש מקרים שבהם המבנה בקושי מחזיק את עצמו .
עשינו כל מה שרק ניתן , בהשקעות כספיות אדירות " – אני מדגיש : בהשקעות כספיות אדירות – " אבל קשה להבטיח חורף יבש לכל הדיירים באתרים " .
ברברה טוכמן , בספרה " מצעד האיוולת " , טוענת שלא לומדים מטעויות שנעשו בעבר , לא לומדים מההיסטוריה .
ההיסטוריה של המעברות לא כל כך רחוקה .
יש בינינו חברי כנסת שגדלו באותן מעברות , שחוו על בשרם את התנאים הפיסיים הקשים , את ההתמודדות הנפשית שנדרשה בחיי היום-יום במעברות .
תוצרי הטעויות האלה של תקופת המעברות שרירים וקיימים , לדאבוננו , עד היום .
חלק מתושבי הקרוונים הם ילדיהם של תושבי המעברות .
כך מונצחת בעיה משנות ה - 50 כיום , בשנות ה - 90 .
אם בעיות שנות ה - 50 לא נפתרו , מה יגידו בעיות שנות ה - 90 ?
אנחנו עוסקים בפתרונות זמניים , תוך בזבוז כספים שניתן להפנות אותם לפתרון הבעיה באורח קבוע .
החורף הוא קושי אחד מני רבים הניצבים בפני יושבי הקרוונים .
עלינו לחפש פתרון מהשורש , ולא פתרון מהענף , כהרגלנו .
אני מבקש ודורש , שהפעם לא נסתפק בדיבורים אלא נפעל , נפעל במסגרת תוכנית שתיגזר ממדיניות ארוכת טווח לטיפול בבעיות הקרוונים .
אני לא מעוניין להעביר את הנושא לדיון בוועדה כזו או אחרת , אולי אני מפחד שזה יהיה דיבור נוסף , אולי דיבור אחד יותר מדי .
אני רוצה לקוות , שהיום נשמע הבטחה מפורשת ובה יצוינו תאריכים ויעדים לטיפול בבעיית הקרוונים .
ומכם , חברי הכנסת , אני מבקש לעקוב אחר ביצוע הדברים .
אולי טוב נעשה אם נבקר מדי פעם באתרי קרוונים כאלה , וכולנו יחד לא נרפה עד שיושג פתרון כולל לבעיית הקרוונים .
בואו נראה לעם שאנחנו טובים גם במעשים .
תודה .</text></doc><doc><name>היו"ר א' סלמוביץ:</name><text>תודה רבה לחבר הכנסת בנימין טמקין .
אני מזמינה את המציע הבא , חבר הכנסת יצחק לוי , בבקשה .
חבר הכנסת לוי , נתבקשתי לבקש ממך להמתין קצת להודעתו של יושב-ראש הכנסת .
סליחה , חבר הכנסת הלפרט , אני רוצה להעיר לך שאי-אפשר לצטט מדברים שנאמרים בוועדות .
תודה רבה לחבר הכנסת הלפרט .
אני מזמינה את השר לקליטת העלייה להתייחס להצעה .
תודה רבה לכבוד השר לקליטת העלייה .
חבר הכנסת הלפרט , האם אתה מסכים להצעת השר להסתפק בהודעתו ?
חבר הכנסת הלפרט , האם שוכנעת שאכן הפעילות הזאת לא מתקיימת עוד ?
לא שוכנעת .
טוב .
הוא טוען דברים אחרים .
חבר הכנסת בא-גד , מה אתה מציע ?
הצעת להסיר ?
השר כבר הציע להסיר .
בבקשה .
חבר הכנסת בא-גד , אני מבקשת לקצר .
מה זה לא התחלת ?
יש לך מסגרת של דקה .
איזו ועדה אתה מציע ?
תודה רבה לחבר הכנסת בא-גד .
חבר הכנסת הלפרט , האם אתה מסכים להעברת הנושא לדיון בוועדת העלייה והקליטה ?
אם כן , נקיים הצבעה בעד או נגד העברת הנושא לדיון בוועדת העלייה והקליטה .
נא להצביע בעד או נגד .
שישה תומכים , שישה מתנגדים , אין נמנעים .
אני קובעת שההצעה הוסרה מסדר-היום .
חברי הכנסת , אנו עוברים כעת להצעה לסדר-היום מס' 2405 בנושא : סיכויי העלייה לאור ההתפתחויות במדינות חבר-העמים – של חבר הכנסת אפרים גור .
בבקשה .
תודה רבה לחבר הכנסת אפרים גור .
אני מזמינה את כבוד השר לקליטת העלייה להתייחס להצעה .
תודה רבה לכבוד השר לקליטת העלייה .
חבר הכנסת בא-גד מציע להסיר את הנושא מסדר-היום , בבקשה .
תודה רבה לחבר הכנסת בא-גד .
חבר הכנסת גור , האם אתה מסכים להצעת השר ?
יש לך זכות לעמוד על הצעתך .
אתה לא חייב לקבל את הצעת השר .
אם אתה רוצה לקיים דיון במליאה , בבקשה .
אם כך , אנחנו עוברים להצבעה בעד או נגד קיום דיון בנושא במליאה .
שבעה תומכים , אין מתנגדים , אין נמנעים .
אני קובעת שהנושא יידון במליאה .
אנחנו עוברים כעת לנושא הבא שעל סדר-היום : הצעת חוק המועצות האזוריות ( בחירות ) , התשנ"ג – 1993 , קריאה ראשונה , של חבר הכנסת דוד מגן .
יציג את ההצעה חבר הכנסת דוד מגן , בבקשה .
תודה רבה לחבר הכנסת מגן .
אנחנו עוברים כעת לדיון בהצעת החוק , ואני מזמינה את ראשון הדוברים , חבר הכנסת מיכאל איתן – איננו .
חבר הכנסת בנימין טמקין – איננו .
חבר הכנסת מאיר שטרית – איננו .
חבר הכנסת אברהם פורז – איננו .
חבר הכנסת חגי מירום – איננו .
חבר הכנסת חיים אורון , בבקשה , אחריו – חבר הכנסת גונן שגב , ואחריו – חבר הכנסת שאול יהלום .
רשימת הנואמים סגורה .
לכל נואם שלוש דקות .
נואם שלא יימצא במליאה ושמו ייקרא – לא יוכל לנאום .
בבקשה .
תודה רבה לחבר הכנסת אורון .
אני מזמינה את חבר הכנסת גונן שגב – איננו ;
אני מזמינה את חבר הכנסת שאול יהלום , בבקשה , ואחריו – חבר הכנסת יצחק לוי .
תודה רבה לחבר הכנסת יהלום .
אני מזמינה את חבר הכנסת יצחק לוי , אחריו – חבר הכנסת יוסף בא-גד , ואחריו – חבר הכנסת שלמה בוחבוט .
תודה רבה לחבר הכנסת יצחק לוי .
אני מזמינה את חבר הכנסת יוסף בא-גד , אחריו – חבר הכנסת שלמה בוחבוט , ואחריו – חבר הכנסת רון נחמן .
תודה רבה לחבר הכנסת בא-גד .
אני מזמינה את חבר הכנסת שלמה בוחבוט – איננו .
חבר הכנסת רון נחמן – איננו .
חבר הכנסת עמנואל זיסמן – איננו .
חבר הכנסת סילבן שלום – איננו .
חבר הכנסת רענן כהן – איננו .
חבר הכנסת אליעזר זנדברג – איננו .
חבר הכנסת אברהם הירשזון – איננו .
חבר הכנסת יורם לס – איננו .
חבר הכנסת סאלח טריף – איננו .
חבר הכנסת אלכס גולדפרב , בבקשה ;
אחריו – חבר הכנסת פיני בדש , אחריו – חבר הכנסת עבד-אלוהב דראושה .
תודה רבה לחבר הכנסת אלכס גולדפרב .
אני מזמינה את חבר הכנסת פיני בדש – הוא איננו .
חבר הכנסת עבד-אלוהב דראושה – איננו .
חבר הכנסת טלב אלסאנע – איננו .
חבר הכנסת אברהם בורג – איננו .
חבר הכנסת יעקב שפי – איננו .
חבר הכנסת שמואל אביטל – איננו .
חברת הכנסת נעמי בלומנטל – איננה .
חבר הכנסת אלי גולדשמידט – איננו .
חבר הכנסת חיים דיין – איננו .
חבר הכנסת עמיר פרץ – איננו .
חברת הכנסת ענת מאור , בבקשה , אחריה – חבר הכנסת רפאל אלול , ואחריו – חבר הכנסת גדליה גל .
תודה רבה לחברת הכנסת ענת מאור .
אני מזמינה את חבר הכנסת רפאל אלול – הוא איננו .
אני מזמינה את חבר הכנסת גדליה גל , בבקשה , אחריו – חבר הכנסת אברהם יחזקאל , ואחריו – חבר הכנסת אלי דיין .
תודה רבה לחבר הכנסת גדליה גל .
אני מזמינה את חבר הכנסת אברהם יחזקאל – איננו .
חבר הכנסת אלי דיין , בבקשה , אחריו – אני ;
אני מוותרת .
ואחרי , אחרון הדוברים – חבר הכנסת יוסי כץ .
אין .
אם כך , ההצבעה נדחית למועד אחר .
חבר הכנסת יהלום , אני הבנתי אותו .
בסדר גמור .
תודה .
חבר הכנסת אלי דיין , בבקשה .
תודה רבה לחבר הכנסת אלי דיין .
אני מזמינה את אחרון הדוברים , חבר הכנסת יוסי כץ – איננו .
כפי שהודענו , ההצבעה על הצעת חוק זו נדחית .
התשובה וההצבעה נדחות למועד אחר .
אנחנו עוברים כעת לנושא הבא בסדר-היום – הצעת חוק-יסוד : זכויות במשפט , קריאה ראשונה ;
הצעת חוק-יסוד : חופש הביטוי וההתאגדות , קריאה ראשונה .
יציג את הצעות החוק במשולב יושב-ראש ועדת החוקה , חוק ומשפט , חבר הכנסת דדי צוקר .
בבקשה .
תודה ליושב-ראש ועדת החוקה , חוק ומשפט חבר הכנסת דדי צוקר .
אני עוברים עתה לדיון משולב על שתי הצעות החוק .
אני מזמינה את ראשון הדוברים – חבר הכנסת דוד מגן , אחריו – חבר הכנסת יצחק לוי .
הזמן המוקצב לכל נואם הוא חמש דקות .
בבקשה .
אנחנו לא דוחים את הדיון .
בסדר , חבר הכנסת יצחק לוי , קיבלתי את הצעתך ואני מאפשרת עשר דקות לכל נואם .
בבקשה , חבר הכנסת דוד מגן .
תודה רבה לחבר הכנסת דוד מגן .
אני מזמינה את חבר הכנסת יצחק לוי , ואחריו – חבר הכנסת אברהם פורז .
אם הוא לא יהיה – חבר הכנסת חיים אורון , ואחריו – חבר הכנסת שאול יהלום , וכן הלאה וכן הלאה .
בבקשה , חבר הכנסת יצחק לוי .
יש לך עוד דקה .
תודה רבה לחבר הכנסת יצחק לוי .
אני מזמינה את חבר הכנסת אברהם פורז – איננו .
אני מזמינה את חבר הכנסת חיים אורון – איננו .
חבר הכנסת שאול יהלום , בבקשה ;
אחריו – חבר הכנסת חנן פורת , ואחריו – חבר הכנסת חגי מירום .
תודה רבה לחבר הכנסת שאול יהלום .
אני מזמינה את חבר הכנסת חנן פורת – איננו ;
חבר הכנסת חגי מירום – איננו ;
חבר הכנסת רענן כהן – איננו ;
חבר הכנסת אליעזר זנדברג – איננו ;
חבר הכנסת עמנואל זיסמן – איננו ;
חברת הכנסת נעמי חזן – איננה ;
חבר הכנסת אלי דיין – איננו ;
חבר הכנסת אלכס גולדפרב – איננו .
אם כך , גמר הדיון וההצבעה בהצעת חוק זו נדחים למחר , כפי שהודענו כבר קודם .
חברי הכנסת , תם הדיון .
הישיבה הבאה תתקיים מחר בשעה 11:00 .
ישיבה זו נעולה .</text></doc><doc><name>יצחק לוי (מפד"ל):</name><text>גברתי היושבת-ראש , אדוני ומכובדי שר הקליטה , רבותי חברי הכנסת , חבל שחבר הכנסת טמקין יצא מהאולם , כיוון שאני חושב שלאחר דבריו אולי מיותר לשר להשיב .
הוא הסביר לנו בצורה מאוד מפורטת ובסניגוריה גדולה את מדיניות המשרד לקליטת העלייה , ואני רוצה להעיר כמה הערות .
רק לפני דקה בא יושב-ראש הכנסת ובישר בשורה חשובה , שהנה אנחנו עומדים בפני המשך חקיקת חוק-יסוד : זכויות האדם , והממשלה , אני מבין ברובה , אולי כולה , תומכת בהמשך החקיקה הזאת ורואה כדבר חשוב , שזכויות האזרח בישראל יעוגנו בחוקי-יסוד .
אחד מחוקי-היסוד שכבר נחקקו , אחת מהזכויות שכבר נחקקו , היא זכות המגורים , בחוק-יסוד : כבוד האדם וחירותו , והממשלה רוצה , בגישה פטרנליסטית לגמרי כלפי העולים האתיופים , ליטול מהם את הזכות הזאת , ולבוא ולהגיד : אנחנו נכוון את עולי אתיופיה כך שלא יחיו בריכוזים גדולים , כי לא טוב להם ;
שלא יחיו ביישובים חלשים , כי לא טוב להם ;
שלא יהיו כך , כי לא טוב להם ;
שלא יהיו אחרת , כי לא טוב להם .
מי שמכם ?
קודם כול , הממשלה צריכה לבוא ולומר : יהודי אתיופיה לא צריכים את השגחתה של הממשלה עד כדי כך .
הם צריכים עזרה מהממשלה , הם צריכים סיוע כמו כל עולה אחר , וכמו אזרחים חלשים מבחינה כלכלית שאינם עולים חדשים .
יש הרבה מאוד אזרחים שזקוקים לסיועה של הממשלה , וחשוב שהממשלה תסייע להם .
אבל עד כמה צריכה הממשלה להיכנס לשיקולים שלהם ?
האם לממשלה יש זכות לבוא ולהתערב התערבות בוטה כל כך ולהגיד : אנחנו יודעים מה טוב לאתיופים ?
יהודים אתיופים רוצים , נניח , להתרכז באשקלון , או להתרכז בירוחם , יבוא שר הקליטה ויאמר : אני יודע מה טוב לאתיופים .
לא טוב שהם יגורו בירוחם , לא טוב שהם יגורו באשקלון .
אני מעדיף שהם יגורו ברמת-אביב , אני מעדיף שהם יגורו ברחביה .
אתה חושב , אדוני השר , שזאת רמת מעורבות מותרת ?
זאת רמת מעורבות ראויה ?
האם רמת המעורבות הזאת
אדוני , קודם כול , לצערי , לא הייתי בממשלה
אדוני , לצערי , קודם כול לא הייתי בממשלה , אני הייתי איש הספסלים האחוריים של קואליציה
אולי .
דבר שני – עזוב את חטאי הממשלה הקודמת .
אני רוצה לומר לך , אדוני השר , שמתחילת הקדנציה הזאת , על כל טענה שאנחנו מעלים , באים ואומרים : הממשלה הקודמת עשתה יותר גרוע
חוקות היסוד בעיני הן קצת אחרות מחוקות היסוד בעיניך , אבל בנושא זכות המגורים , אני חושב שאנחנו מסכימים
אני חושב שכן .
אם לא , אז אולי תסביר לי ?
פשוט אחכים ואבין .
אני אשאל אותך עוד שאלה , אדוני השר : האם אותה הכוונה שהממשלה רוצה לכוון את עולי אתיופיה קיימת גם לגבי עולים מארצות אחרות ?
אם לא – מדוע לא ?
האם בגלל מספרם ?
האם מפני שהם חלשים יותר ?
האם מפני שהם נזקקים יותר ?
האם בגלל דברים אחרים , שאני לא רוצה להעלות אותם על הדעת כאן ?
אני יודע שיש בעיה .
אדוני השר , אני מודע לבעיות האלה .
אני מודע לבעיות בעיקר במערכת החינוך הממלכתית-דתית , אני כואב את הבעיות האלה , ואני אומר שוודאי שהממשלה צריכה להתמודד אתן .
אני יודע , ולצערי הרב אני אומר כאן , מעל דוכן הכנסת , ששמעתי אומנם על תופעות מעטות , לא רבות , אבל שמעתי שכאשר בבית-הספר גדלה האוכלוסייה האתיופית באחוז מסוים , היו הורים שבאו למנהל ואמרו : אם כך , אנחנו מוציאים את ילדינו מבית-הספר .
אני יודע שקיימת בעיה כזאת .
היו גם מנהלים ומורים
איום ונורא .
אינני יודע אם הם צדקו .
אבל אני לא יודע מהי הדרך להילחם בעניין הזה , אינני יודע מהי הדרך להתמודד עם הדברים האלה ;
אם הדרך להתמודד היא לבוא ולומר : אם כך , בואו באמת נפזר את האתיופים , ובואו באמת לא ניתן להם אפשרות לבחור את מקום מגוריהם .
אגב , בקליטת העלייה יש לנו ניסיון .
זאת לא העלייה הראשונה שאנחנו קולטים , אומנם בתנאים אחרים , אבל זו לא העלייה הראשונה שאנחנו קולטים .
הועלו רעיונות כאלה גם לגבי העלייה ממרוקו ומתימן , מכל מיני סוגים , לפזר , להפריד , האם התוצאות היו חיוביות ?
האם התוצאות תמיד היו חיוביות ?
האם לא למדנו לקחים ?
אדוני השר , אני מוכן לקבל שיש מידע מסוים שאינני יודע אותו , לכן אנחנו מעלים זאת כאן כהצעה לסדר-היום , מעלים כהצעה לסדר-היום כדי לדון , כדי לשמוע , כדי לבקר , כדי לשמוע הסברים .
על כל פנים , כפי שהדברים נראים , ואני אומר זאת בהסתייגות , כפי שהדברים נראים וכפי שהם נשמעים – ושוב אני חייב לומר , שהמקור העיקרי שלי הוא התקשורת – הם נשמעים כפי שהצגתי אותם .
יכול להיות שבמציאות הדברים נראים אחרת , נשמע מה בפיך , אדוני השר , ואם אשתכנע שהדברים הם אחרים , לא אתבייש , לא אבוש לומר : אדוני השר , טעיתי בדבר זה או בדבר אחר .
אבל אני אומר לך , שכך הדברים נראים .
תודה רבה .
האם אפשר לשאול את השר שאלה ?
רציתי לשאול משהו את השר .
אדוני השר , אני מודה על התשובה המקיפה , למדתי הרבה ממנה , אבל השאלה לגבי המגורים : האם אנחנו לא גורמים לפירוק החיים הקהילתיים הפנימיים של האתיופים ?
מרוב רצון לאינטגרציה אנחנו כאן הורסים דברים אחרים לגמרי , כגון הקייסים והסובבים אותם , כגון מנהגיהם המיוחדים .
אתה אומר : ניקח שלוש משפחות – נשים כאן , שלוש משפחות – נשים כאן , ועל-ידי זה , מרוב רצון לתקן אנחנו עלולים להרוס הרבה מאוד .
זה קרה גם בקליטת גלויות קודמות .
מה הצעתו של השר ?
אני מסכים .
גברתי היושבת-ראש , רבותי חברי הכנסת , חבר הכנסת דוד מגן , אני רוצה להתייחס בכמה נקודות להצעת החוק שהינך מציע .
קודם כול , אתה בוודאי יודע , כתושב מועצה אזורית אני רוצה לומר לך , שסדרי הבחירות במועצות האזוריות שונים לגמרי מסדרי הבחירות לעיריות .
דבר ראשון , סדר פתיחת הקלפיות שונה לפי גודל היישוב , אבל יותר מזה , גם המדד למקום במועצה שונה ממועצה למועצה , ממקום למקום .
יש לכל מועצה מדד משלה .
יש שיקול שאיננו קיים בעיר , שאנחנו רוצים שכל היישובים יהיו מיוצגים .
אם יש לפעמים יישוב שיש בו רק 100 בעלי זכות בחירה , קובעים את המדד ל - 100 .
אם יש מועצה אזורית שביישוב הקטן ביותר בה יש 300 בעלי זכות בחירה – קובעים את המדד ל - 300 .
חוקי הבחירות במועצות האזוריות שונים בתכלית מחוקי הבחירות בערים .
זו נקודה אחת שתקשה מאוד לאחד את כל הבחירות ביום אחד , כיוון שאז גם עבודת משרד הפנים , גם ההיערכות של משרד הפנים צריכה להיות שונה לגמרי , הרבה יותר מסובכת .
לכל מועצה אזורית יהיו חוקי בחירות משלה , כמו שהיום זה קיים .
והרי את זה אתה לא רוצה לשנות .
אתה רוצה שלכל יישוב במועצה אזורית יהיה נציג .
אתה יודע שעל-פי גודל היישובים אנחנו קובעים את מדדי הבחירות .
כלומר , זה שונה לגמרי מאשר בעיר .
זה דבר ראשון .
דבר שני , אני רוצה לומר , שלא מזמן היו אצלי בחירות , במועצה האזורית עזתה .
אני השתתפתי באותן בחירות , והנושא המפלגתי כמעט שלא עלה .
היו מועמדים בתוך המושבים למועצה , היו מועמדים לראשות המועצה .
הדברים נעשו על בסיס אחר לגמרי משהם נעשים בעיר .
התושבים במקום רגילים לאותו בסיס .
יותר מזה , אדוני חבר הכנסת מגן , העלות של הבחירות במועצות האזוריות קטנה פי כמה מהעלות ביישובים העירוניים , אף שלפעמים מספרי התושבים הבוחרים זהים .
למשל , במועצה האזורית עזתה ובנתיבות , אני חושב שיש כמעט אותו מספר בוחרים , ואף-על-פי-כן העלות היא אולי רבע או חמישית .
מדוע ?
מכיוון שאין השתוללות מפלגתית .
ההסברה נעשית בתוך המושבים , באספות , אין כמעט מודעות קיר , אין השתוללות כל כך גדולה כמו שיש בעיר .
האינטרס שלנו כאן צריך להיות – לשמור על הפינה הזאת ולא לאחד אותה .
ברשות היושבת-ראש , הערה נוספת .
במדינות רבות מקובל שהבחירות לרשויות הן בימים אחרים לגמרי .
כלומר , אין יום כללי לבחירות לרשויות המקומיות .
ראה מה קורה בצרפת , בספרד ובמקומות אחרים .
אני לא יודע אם זו המצאה ישראלית או שיש הרבה מדינות שנוהגות כך , אין לי כאן סטטיסטיקה ומחקר השוואתי מדויק כדי שאוכל להגיד , אבל אני יודע שיש מדינות שלא כך נוהגים בהן .
כל אזור בוחר לו בזמנו , אזור אחד לא תלוי באחר , הגליל לא תלוי בנגב , הנגב לא תלוי בשומרון .
כל אזור הוא בפני עצמו , ודווקא כדי לנתק את המדיניות הארצית מהמדיניות המקומית .
זאת צריכה להיות המגמה שלנו .
המגמה שלנו צריכה להיות – כמה שיותר לנתק את הדברים .
שמעתי אותך לא מזמן בשידור ב " קול ישראל " , בעימות עם חבר הכנסת אלי דיין , והדגשת זאת בדבריך .
אמרת בפירוש , שאתה רוצה שהעניין יהיה מנותק .
אני רוצה שהמועמדים המקומיים ייבחנו לפי כישוריהם ולא לפי מפלגותיהם .
מה שאתה עושה עכשיו הוא בדיוק ההיפך , תהליך הפוך .
אילו הצעת , נניח , שהבחירות במועצות האזוריות ייערכו באותו אזור ביום אחד , או אפילו ארצית – ביום אחד , זה היה דבר שניתן לשיקול , מכיוון שאתה אומר , בכל אופן , כדי שלא תהיה ערבוביה כל כך גדולה ולא ידעו מתי .
אבל לאחד את זה ליום הבחירות הכללי – אני חושב שזה נזק לעניין , נזק לאופי המקומות , נזק לכל מיני דברים שמניתי כאן .
לכן , אני חושב שכדאי בהחלט לערער על ההצעה הזאת ולראות אם היא לא גורפת מדי ואם היא לא מקלקלת יותר מאשר היא בונה .
טוב .
תודה רבה .
גברתי היושבת-ראש , מדובר בדיון משולב בשני חוקי-יסוד .
אני מבקש מהיושבת-ראש להקציב עשר דקות לכל נואם .
כל אחד מהחוקים בנפרד ראוי לזמן מוקצב של עשר דקות לנואם .
והנה משלבים כאן שני חוקים כל כך חשובים בקריאה ראשונה , שזו ההזדמנות היחידה של חברי הכנסת להתבטא במליאה
אני לא מדבר על דחיית הדיון .
אני מבקש לאשר עשר דקות לכל נואם .
גברתי היושבת-ראש , רבותי חברי הכנסת , ראשית כול , אני רוצה לברך את יושב-ראש הוועדה על כך שהוא הולך בדרך שאנחנו הצענו כבר בתחילת הדיונים , בראשית הכנסת השלוש-עשרה , לחוקק את חוקי-היסוד פרקים פרקים , ולא ללכת על מגילה אחת .
היום אנחנו נוכל להגיע להסכמות רבות יותר .
הוצאנו מוקשים רבים , שלדעתי יישארו מוקשים עוד שנים רבות .
אני לא יודע מתי נוכל לפרק אותם , אולי נגיע לזמן הזה , אבל בינתיים לא נראה שנוכל לחוקק אותם בקונסנסוס , ומכיוון שיש ערך רב שחוקים אלה יהיו בהסכמה רחבה ככל האפשר , אני שוב מברך על כך שהסעיפים האלה הוצאו מאותן שלוש הצעות – שבינתיים רק שתיים מהן באות כאן לדיון – אשר נוגעות לחוקי-יסוד זכויות האדם .
אני רוצה לברך שוב את יושב-ראש הוועדה על הדברים שהוא אמר כאן עכשיו מעל הדוכן , בפתיחת הדיון , שהוא יודע שגם בחוקים אלה , בסעיפים מספר , עדיין יש חילוקי דעות , והוא פתוח לבוא ולהגיע להסכמות גם בנקודות אלה .
אני מקווה שבוועדה אכן נעשה עבודה רצינית וכך יהיה .
אני רוצה להאיר כמה נקודות לגבי שני החוקים .
לדעתי , חשוב שהן יירשמו לפחות בפרוטוקול .
אתחיל בהצעת חוק-יסוד : זכויות במשפט .
יש כמה דברים משותפים .
בסעיף 1 בשני החוקים מצוין , כפי שאמרת , שהערכים של מדינת ישראל הם ערכים מורכבים , כמדינה יהודית וכמדינה דמוקרטית .
אגב , אדוני היושב-ראש , אני חושש מהפרשנות המשפטית , מהפרשנות של בתי-המשפט בנושא הזה .
ויש לי בסיס לחשוש , בגלל מאמרו של השופט ברק , שלדעתי , כבר רוקן מתוכן את ההגדרה של מדינה יהודית .
מכיוון שאני יודע שהשופט אלון כתב מאמר אחר בעניין הזה , ואולי תהיינה דעות נוספות , אני חושב שבכל זאת יש חשיבות שהדבר הזה יופיע בחוק .
שאלתי : מדוע בסעיף 10 בחוק-יסוד : זכויות במשפט , ובסעיף 8 בחוק-יסוד : חופש הביטוי וההתאגדות , המושג " מדינה יהודית " נעלם ?
כאשר מדובר בשימוש לרעה בזכויות , מדוע כתוב : " אין לעשות שימוש שיש בו משום פגיעה בקיום המדינה או במשטר הדמוקרטי"? מדוע לא נוסיף גם בסעיפים אלה : במשטר הדמוקרטי או במדינת ישראל כמדינה יהודית ?
אני מקווה שהדבר הזה ימצא את פתרונו בוועדה .
הערה שנייה .
אנחנו מדברים על זכויות העציר , וזה סעיף מאוד מאוד חשוב .
שאלתי : האם אין מקום לכלול בדרך כלשהי גם זכויות נחקר , ולא רק זכויות עציר ?
זאת מכיוון שאנחנו יודעים שזו בעיה מאוד קשה , זו בעיה אמיתית , מהותית ;
פעמים יש אפילו טענות שהיא מעוותת את הדין , וכדאי היה למצוא דרך לכלול באיזו צורה גם זכויות נחקר , ולא רק זכויות עציר .
בסעיף 2 בחוק-יסוד : זכויות במשפט , אני מקווה שאנחנו נבהיר שכל אדם כשר לזכויות , לחיובים ולפעולות משפטיות , הכול לפי ההלכה הנדונה באותה ערכאה שהאדם נשפט בה .
כלומר , אנחנו נצטרך להגן על הלכות מיוחדות שיש לבתי-דין רבניים , לבתי-דין מוסלמיים או לבתי-דין אחרים , שאינם רואים את סדרי הדין , את נוהלי הדין ואת הזכויות של כל אחד כפי שרואה זאת החוק במדינת ישראל , החוק ה " חילוני " במדינת ישראל .
אני חושב שבסעיף 2 נצטרך לעגן זאת , ואני מקווה שעל כך לא תהיה מחלוקת , שהרי איננו רוצים להרוס את התשתית החוקית של בתי-הדין הדתיים לדתותיהם השונות .
סעיף 3 בחוק-יסוד : זכויות במשפט אומר : " לכל אדם הזכות לפנות לרשויות שיפוטיות". גם כאן נצטרך להגדיר שהזכות הזאת ניתנת לאותה רשות שיפוטית שמוגדרת בחוק .
כלומר , ברור הדבר שאדם לא יכול לפנות לבית-המשפט העליון ללא שהוא עבר ערכאה אחרת .
אבל גם יהיה צריך להיות ברור הדבר , שאם נקבעה בחוק הוראה שעניין מסוים יידון בבית-דין רבני , לא תוכל לבוא טענה מכוח חוק זה שהוא רוצה להישפט דווקא בבית-משפט שלום או בבית-משפט מחוזי .
לסעיפים 12 ו - 13 בחוק-יסוד : זכויות במשפט – אני חושב שעל הסעיפים של נוקשות החוק נצטרך לדון במסגרת חוק-יסוד : החקיקה .
אני לא מציע שנדון בכל אחד מהחוקים בנפרד .
כך נראה לי סדר החקיקה הנכון .
כן .
כלומר , הסעיפים האלה הם לא רלבנטיים .
דעתי , בכל אופן , שאין להחיל נוקשות על חוק-יסוד אלא שלוש שנים או חמש שנים אחרי שהוא יתקבל , כדי שבאמת נוכל לבוא ולראות מה קרה עם החוק הזה .
הרי הרבה פעמים קורה , וחבר הכנסת צוקר , אתה יודע היטב , שאנחנו מחוקקים חוקים ולאחר מכן כוונת המחוקק אינה נחשבת , ולאחר מכן אנחנו נמצאים עם חוק שבכלל לא התכוונו לחוקק , ואז נצטרך לעשות תיקונים .
למה להקשות את הבאת התיקונים האלה , אם התיקונים האלה יהיו ברורים ומובנים מאליהם ?
אגב , הדבר הזה מופיע גם בחוקות אחרות במדינות אחרות – ששינויים בחוקה , הנוקשות שלהם חלה לאחר זמן ;
היא לא חלה באופן מיידי .
כלומר , נותנים לחוק לרוץ , רואים מהי הפרשנות המשפטית , רואים מה הבעיות המתעוררות סביב חוק חדש שאיש לא יודע אילו עניינים הוא יוליד אחריו , ולאחר מכן מחילים נוקשות , אחר זמן מסוים , אבל נותנים מרווח של זמן כדי לאפשר שינויים בדרך קלה יותר .
אבל ההערה הזאת נאמרת בעיקר לגבי מה שנאמר בחוק-יסוד : החקיקה , ואני חושב שכל הסוגיה הזאת של נוקשות החוק תצטרך להידון שם .
מפריעים לי – סעיף 12 בחוק-יסוד : זכויות במשפט וסעיף 10 בחוק-יסוד : חופש הביטוי וההתאגדות .
הסעיפים האלה אומרים בעצם , שאחרי חמש שנים כל החקיקה רטרואקטיבית נבדקת .
אלו סעיפים גורפים ביותר .
אדוני היושב-ראש , אלו סעיפים גורפים ביותר .
אדוני היושב-ראש , כדי שנוכל להעביר אותם בוועדה נצטרך לבחון מה המשמעות המעשית שלהם , ונצטרך אולי לבקש ייעוץ משפטי ולראות באילו חוקים העניין הזה פוגע , ואז נצטרך להחליט האם אנחנו רוצים בהוראה גורפת כזו או לא .
אנחנו עושים כאן עבודה בלי לבדוק .
כלומר , אי-אפשר לבוא ולדעת .
אני לא יודע מה משמעות הסעיף הזה – האם הסעיף הזה בא לבטל לי בעוד חמש שנים 50 חוקים או רק חוק אחד , או מה טיבם של 50 החוקים , מה תוכנם וכדומה .
אני רוצה לעבור לחוק-יסוד : חופש הביטוי וההתאגדות , בהערות מאוד קצרות .
סעיפים 2 ו - 3 – יש צורך להגביל אותם בחוק .
כלומר , לכל אדם חופש היצירה , ובלבד שלא ייפגעו כמה ערכים .
לכל אדם חופש הדעה והביטוי , ובלבד שלא ייפגעו כמה ערכים .
אי-אפשר להשאיר סעיפים גורפים כל כך .
אם תאמר לי שיש איזונים בחוק-יסוד : כבוד האדם וחירותו , הרי בעיני האיזונים האלה אינם מספיקים .
מדוע לא נבהיר זאת בתוך החוק ?
כיוון שזמני תם , אני רוצה לומר
אני רוצה לומר , שאנחנו בוודאי נשמח להיות שותפים מלאים לעיצובם של החוקים האלה , מתוך תקווה , אדוני היושב-ראש , שמה שאמרת באמת יהיה .
כלומר , שאנחנו נשאף , ננסה ונעשה כל מאמץ כדי להגיע בסופו של דבר להבנה בכל אחד ואחד מהעניינים שציינתי , ואולי גם בעניינים אחרים שלא ציינתי .
תודה רבה .</text></doc><doc><name>דן מרידור (הליכוד):</name><text>לצערנו .</text></doc><doc><name>שאול יהלום (מפד"ל):</name><text>אדוני השר , החברים שהעלו את זה בוודאי יותר בקיאים , יש הרבה אמת בדבריהם , אבל אני בכל אופן התרשמתי מתשובת השר , שיש הרבה מחשבה נכונה בדברים שנעשים בנוגע לעולי אתיופיה .
מובן שהוועדה תבדוק אם יש צורך בנושא של החיים הקהילתיים .
אבל , אדוני השר , לפי אותו עיקרון : אתה ושר השיכון ערכתם אתמול מסיבת עיתונאים ובישרתם על דיור ציבורי – מדובר על 8,000 עד 11,000 , משהו כזה .
לא מסרתם לאן יועבר אותו דיור ציבורי , והנה היום אני שומע שיש יישובים שבהם יוקצו מאות דירות לדיור ציבורי , וזה אומר שאותו יישוב שגם היום נאנק בבעיות של אבטלה ותעסוקה ובבעיות חברתיות , לפתע פתאום תכניס אליו עוד מאות משפחות שכולן עם בעיות .
מדוע בעניין הזה , באותם 50 יישובים , לא השכלתם , בכל מיני קומבינציות , גם כן לפזר את האוכלוסייה הזאת ?
השר יכול לדבר בכל עת .
זה טוב מאוד .
למה לא ?
גברתי היושבת-ראש , כנסת נכבדה , השאלה שעומדת בין הצעתו של חבר הכנסת מגן לבין דבריו של חבר הכנסת אורון – שאני תומך בהם , ואני מתנגד לחוק – היא , האם אנחנו מעוניינים בהגברת הפוליטיזציה בבחירות לרשויות המקומיות ולמועצות האזוריות או שעלינו לפעול להקטנת הפוליטיזציה ?
כדי לנהל את הכנסת , על כל הבעיות החשובות והמדיניות שכולנו נמצאים בעיצומן , יש צורך בפוליטיזציה , יש צורך באידיאולוגיה , יש צורך לדעת איזו מפלגה חושבת שצריך לוותר על שטחים ואיזו מפלגה חושבת שלא צריך לוותר על שטחים ;
איזו מפלגה בעד תנופת ההתנחלות ואיזו מפלגה מייבשת את ההתנחלות .
אולי גם בירושלים , בוודאי גם בירושלים .
אבל בינינו לבין עצמנו , בראשון-לציון או בתל-אביב או בחדרה – למה לנו להכניס את הפוליטיזציה של המפלגות ?
מספיק שהיא קיימת בנושאים הארציים .
אילו היה הדבר תלוי בנו , הרי היינו באמת רוצים , שגם ברשויות המקומיות המערכה תהיה לגופו של עניין , ואולי היה רעיון טוב , לדוגמה , לקיים בחירות בערים הגדולות ביום אחר , ולערוך בחירות במועצות המקומיות ביום אחר .
כך היינו מורידים את רמת הפוליטיזציה ברשויות המקומיות .
אלא מה ?
אם נשנה היום , יבואו ויאמרו לנו : איך אתה יכול לשנות ?
צריך הוראות ארציות , המפקח על הבחירות , ועדת הבחירות המרכזית וכו' וכו' , ולכן איננו משנים .
אבל אם כבר יש עובדה קיימת , שהמועצות האזוריות מקיימות את הבחירות כל אחת בזמנה , כל אחת במועד שלה , והדברים נעשים גם במערכת בחירות צנועה , לא רואים מודעות בעיתונות , אפילו לא במקומונים , הכול נעשה כיאה לאנשי התיישבות – הרי מדובר בדרך-כלל באנשי התיישבות , אנשי קיבוצים , אנשי מושבים , במרכזים אזוריים , באנשים צנועים , עובדי עבודת כפיים , חקלאים בדרך כלל .
ואלה רגילים למערכת בחירות צנועה וסבירה .
נכניס אותם לקלחת בין המפלגות הגדולות , כל המפלגות , נספור ביום המחרת של הבחירות , כפי שאנחנו נספור מחר , בכמה הצליח הליכוד בסיבוב השני , בכמה הצליחה מפלגת העבודה , בכמה המפלגה הזאת , מי ישלוט לפיכך במרכז השלטון המקומי , וכו' וכו'. אני פונה לחברי הכנסת : בואו נשאיר את המצב הקיים , הוא טוב למקומות , השיקולים שם הם לגופו של עניין , לגופו של מקום , ואין שום נזק בעניין הזה לכל שאר המערכת הדמוקרטית במדינת ישראל .
חבר הכנסת דיין , מה שהתכוון חבר הכנסת מגן , שאתה תדע שעל זה ראש הממשלה לא יתרגז עליך .
גברתי היושבת-ראש , כנסת נכבדה , דומני , וכך גם הודה יושב-ראש ועדת החוקה , חוק ומשפט , שהוויכוחים בוועדה על נושאים עקרוניים שחוצים את חברי הוועדה הם ויכוחים בין חברי הוועדה הדתיים והמסורתיים לבין החברים החילונים .
מאחר שהנושא של דת ומדינה עדיין נתון במחלוקת בין מישורים שונים באוכלוסייה , זרמים שונים באוכלוסייה , שמתבטאים גם בקרב חברי הכנסת , נוצר מצב של ויכוחים , נוצר מצב של מחלוקות .
אני פונה מכאן אל חברי הבית , ובפרט אל יושב-ראש ועדת החוקה , חוק ומשפט , ומבקש ממנו , כפי שהדבר נעשה בחלקו בוויתור על פרקים מסוימים , להגיע למצב שכל החוקים , ובפרט שני החוקים המגיעים לכאן – חוק-יסוד : זכויות במשפט וחוק-יסוד : חופש הביטוי וההתאגדות – ייגמרו בוועדה , לאחר הקריאה הראשונה , ואני מניח שהם יעברו בקונסנסוס מלא .
אינני רוצה לדבר על פרטים , כי חברי הרב יצחק לוי עשה זאת לפני .
החוקים האלה אינם מעלים נושאים שאינם מעוגנים במה שנקרא , במלה הנרדפת הזאת – הסטטוס-קוו של המדינה .
הם לא מנסים לעשות דברים חדשים .
אנחנו תומכים במאה אחוז בכל מה שהחוקים האלה רוצים לתת – חירות לאזרח וזכויות פרט ושמירה על זכויות האזרח .
אלא מה ?
נוצרת איזו הרגשה בתוכנו , ואני רוצה שנהיה מודעים לה , שמנסים בדלת האחורית לפגוע בכמה חוקים שבמסגרת הסטטוס-קוו הקיים .
לדוגמה , חוק הנישואין והגירושין .
אם אנחנו מקבלים על עצמנו שחוק הנישואין והגירושין הוא על-פי הקיים היום בבית-דין רבני , אז מי שרוצה לבוא ולשנות אותו , יקום בגלוי ויציע הצעת חוק לשינוי .
נתמודד אתה .
אבל לבוא ולתת נוסחה מסוימת בחוק , שאומרת , לדוגמה , שלכל אדם הזכות לפנות לרשויות שיפוטיות , ועל-פיה אחר כך אדם יגיד : אני לא פונה לבית-דין רבני , אני מסתמך על חוק-יסוד ופונה בנושא של הלכות אישות לבית-דין מחוזי , ואם לא יקבלו אותו יפנה לבג"ץ , ובג"ץ יכול להגיד : נכון , זה חוק-יסוד , ועל-פי החוק , זכות האזרח לפנות לכל רשות משפטית .
או בנושא של חוק לשון הרע .
אם אנחנו באים ואומרים שלכל אדם יש חופש היצירה , ולא מגבילים סעיף זה בכלום – הנה , לדוגמה – חברות הכנסת נוהגות להעלות , ובצדק , את הדוגמה שמשתמשים בגופה של האשה למטרות מסחריות ;
לא יראו תמונה של גבר שעושה א' , אבל דוגמנית יראו , וזה פוגע מאוד בדמותה של האשה ובזכויותיה .
אנחנו ודאי מקבלים את זה .
אבל יקום היוצר הגדול , הקופירייטר , האמן , הגרפיקאי , ויגיד : זאת היצירה שבפסגת יצירתי .
מה נגיד לו ?
לא , אתה לא יכול להשתמש בדבר כזה .
והוא יגיד : מה זאת אומרת ?
יש חוק-יסוד : חופש היצירה .
יוצא מזה שהדברים האלה הם לכאורה דברים ברורים .
לא צריך לבוא ולהוסיף עליהם הרים של מלים .
אבל צריכה להיות הרגשה , בפרט בחוקי-יסוד , שהמעשה הגדול הוא לא פגיעה פה ושם באיזה חוק קטן או באיזה חוק דתי , אלא המעשה הגדול הוא באמת כל מהות החוק , וכל שאר סעיפיו , שהם סעיפים שאנחנו תומכים בהם – ואפילו אתה הזכרת , חבר הכנסת צוקר , שחברי כנסת דתיים אפילו היו קיצונים יותר בתמיכה בסעיפים האלה , וזו באמת מהותם של שני החוקים האלה – זו באמת ההתקדמות הגדולה של מערכת חוקי-יסוד , ששומרת על זכויות האזרח .
הדוגמה הכי ברורה , שלא קשורה לשני החוקים האלה היא הוויכוח המתקיים היום על חוק חופש העיסוק וייבוא הבשר הלא-כשר – אני מבין את המחלוקת שיש , נניח , בין מרצ לבין המפלגות הדתיות ובין המפד"ל – אבל , אילו ידענו , וכאשר העלה פרופסור אמנון רובינשטיין את חוק-יסוד : חופש העיסוק , הסכמנו לו ותמכנו בו , אילו ידענו שזה מה שימנע אחר כך הפסקת ייבוא בשר לא-כשר , ברור שלא היינו תומכים .
הרי זה באמת בניגוד לסטטוס-קוו , בזמן שנחקק החוק בוודאי ובוודאי .
אז למה היה צריך לכאורה ?
ואם אדם היה רואה את זה בעיניים של העתיד , ואני מקווה מאוד שאף אחד לא חשב להתחכם ככה , אבל בכל אופן מי שהיה רואה את העניין הזה היה אומר : נכניס את העניין הזה בדלת האחורית , נכתוב חופש עיסוק , ואני אומר את זה רק כהיפותיזה , זה לא קיים , ואחר-כך , כאשר נלך להפרטה יעמוד הדבר הזה בעוכריה של ההשקפה הדתית .
לכן , אנחנו פונים ואומרים : אל נא תיצרו גם עכשיו הרגשה שיש כאן מוקשים שעומדים להתפוצץ בעוד חצי שנה או שנה או שנתיים .
אני פונה אליך ואל שאר חברי הוועדה לסיים את הכול בקונסנסוס של כל חברי הוועדה , ללא מחלוקות אידיאולוגיות , ויהיה שכרנו שחוקי-יסוד חשובים כאלה יתקבלו בהסכמה כללית .</text></doc><doc><name>אפרים גור (הליכוד):</name><text>גברתי היושבת-ראש , אדוני השר , כנסת נכבדה , לפני כשנתיים-שלוש שנים נשטפה מדינת ישראל ברגשות שמחה אדירים לנוכח התפרצות גלי העלייה ממדינות חבר-העמים .
גלי רטט מחשמלים פיעמו את לבבות אזרחי ישראל , ופעמי גאולה של חלק זה של עמנו , שסכנת כליה תרבותית , רוחנית ולאומית ריחפה עליו מאחורי מסך הברזל , ערבלו דמעות שמחה עם ההתגייסות הקולקטיבית של חלקי העם לקבלה ולקליטה של הבנים השבים לגבולם , למחוז חפצם .
כל גורמי הקליטה ניבאו עלייה של 400,000-300,000 עולים לשנה .
חברת " אל על " וחברות תעופה אחרות נחכרו ושוריינו לרכבת האווירית שעתידה להוביל עולים אלה למולדתם .
מאז חלפו אך שנה-שנתיים וכל המציאות הזאת , כל האווירה הזאת נעלמה כלא היתה .
דומה שהיא נקברה במעמקי התהום של אוזלת היד והאטימות שהממשלה הזאת מפגינה כלפי העלייה בכלל והקליטה במיוחד .
גברתי היושבת-ראש , העלייה לישראל מושפעת יותר מכל דבר אחר מצורת הקליטה .
ככל שהקליטה מוצלחת יותר כך המדינה מושכת יותר .
קליטה טובה של העולה , כפי שנאמר בחוברת של משרד הקליטה , היא : " תעסוקה הולמת , דיור נאות , חינוך ברמה גבוהה , תנאי רווחה לחלשים , השתלבות חברתית " .
הממשלה נכשלה כישלון חרוץ בכל אחד מחמשת מרכיבים אלה .
האבטלה בקרב העולים כפולה מאשר בכלל האוכלוסייה .
למעלה מ - 70 % של העולים , בהם מדענים , מהנדסים , רופאים , מורים , אמנים ובעלי מקצועות חופשיים אינם עובדים במקצועותיהם .
שכר העולים העובדים ודמי הקיום של הלא-מועסקים הוא שכר ירוד ומביא אוכלוסיית עילית של ישראל לעוני מחפיר , שהשלכותיו החברתיות הן הרות אסון .
הממשלה לא פתרה את בעיות הדיור של העולים .
מרבית העולים מתגוררים בשכר דירה פרטי , בקרוונים ובמסגרות מעבר , ומרבית הכנסותיהם הולכות למימון שכר הדירה .
הפתרונות שהממשלה מציעה הן בחלוקת דירות ציבוריות , הן במשכנתאות והן בהרחבת הסיוע בשכר הדירה , אינם עונים על הצרכים ומותירים עשרות אלפי משפחות עולים באותו מצב אומלל ובלתי נסבל שבו הם חיים היום .
הממשלה הזאת לא רק שלא שיפרה את תנאי החינוך של העולים אלא פגעה באורח חמור ולעתים בלתי ניתן לתיקון בנושא זה .
שעות העזר לתלמידים עולים קוצצו .
רק שישית מילדי העולים בבתי-ספר יסודיים ובחטיבות ביניים מקבלים שעת עזר אחת , שהיא לעג לרש .
29,000 ילדי עולים אינם לומדים במסגרות חינוך כלשהן , דבר שהוא מחריד כשלעצמו , ורבים מהם הופכים להיות נוער מנותק , חלקם בוחרים בדרך הפשע , העבריינות והזנות .
הממשלה התעלמה לחלוטין מתנאי רווחה לחלשים .
אילו תנאי רווחה מוענקים היום לחלשים אלה ?
לקשישים בודדים ?
למבוגרים ?
למשפחות חד-הוריות ?
למשפחות ברוכות ילדים ?
טרגדיות מזעזעות מתרחשות במשפחות אלה .
ייאוש , חוסר תקווה , מצוקות נפשיות , התייסרויות , ובחלק מן המקרים אף התאבדויות הן מנת חלקם .
השתלבות חברתית איננה , אדוני השר , מנת חלקם של מרבית העולים , ובוודאי לא של המבוגרים שבהם .
הקיטוב והניכור בין העולים לוותיקים הולך וגדל , ויותר ויותר ותיקים מגלים יחס עוין לעולים חדשים וסבורים כי העולים אשמים במצבם הכלכלי והחברתי הרע .
לעולים , אדוני השר , אין תעסוקה הולמת , אין דיור נאות , אין חינוך ברמה גבוהה , אין תנאי רווחה לחלשים ואין השתלבות חברתית מרנינה .
בקרב העולים , כמעט כל ילד שני מתחת לקו העוני , כמעט כל קשיש עולה שני מתחת לקו העוני .
לעולים יש סל קליטה שאיננו מאפשר אפילו חיי רעב , משום שרובו ככולו מוצא לסעיף אחד בלבד – לסעיף הדיור .
אצל מרבית העולים , אדוני השר , המורל ירוד .
רובם איבדו תקווה למצוא את מקומם הראוי בישראל , ואת התחושה המרירה הזאת הם מעבירים לבני משפחותיהם וקרוביהם ברחבי חבר המדינות העצמאיות , והתחושה הזאת מחלחלת ונספגת בקרבם ומביאה לתוצאות חמורות ביותר .
גברתי היושבת-ראש , לפי מפקד אוכלוסין שנערך ב - 1989 ברחבי ברית-המועצות , מספר היהודים נאמד ב - 2,237,000 נפש .
מ - 1 בינואר 1989 ועד היום יצאו את מדינות חבר-העמים כ - 725,000 יהודים .
מתוכם הגיעו לישראל כ - 470,000 , והיתר , כ - 255,000 , היגרו למדינות אחרות .
נכון להיום נותרו ברחבי ברית-המועצות לשעבר כ - 1.5 מיליון יהודים , כאשר מרביתם מרוכזים בפדרציה הרוסית , באוקראינה ובביילורוסיה .
נוכח כישלון טוטלי של הממשלה בטיפול בבעיות קליטתם , ונוכח ההשפעה העצומה שיש למצוקות העולים בישראל על החלטת בני משפחותיהם , אני צופה תהליכים חמורים , שתהיה בהם משום בכייה לדורות לכולנו .
גברתי היושבת-ראש , אם מצב הקליטה בישראל לא ישתפר , ולא ישתפר מייד , ואם לא יקרו זעזועים פוליטיים , כלכליים וביטחוניים במקומות נוספים ברחבי ברית-המועצות לשעבר , מעבר לגרוזיה , לאזרבייג'ן , לארמניה , לטג'יקיסטן , לטורקמניסטן ולמולדבה , כי אז אני צופה שלמעלה מ - 50 % ממיליון-וחצי היהודים הנ"ל יהגרו למדינות אחרות , ואז נאבד לא רק עולים לישראל , אלא יהודים לעם ישראל , משום העדר תודעה יהודית , לאומית וציונית גבוהה בקרב יהודים אלה , שסיכוייהם להיטמע בעמי המדינות שאליהם הם מגיעים , כמעט מוחלטים .
האם אנחנו מבינים נכונה מה משמעות אובדן של 750,000 עד 1,000,000 יהודים , שיבחרו גולה אחרת על פני מדינת ישראל ?
אתם יודעים אילו מהיהודים יהגרו למדינות אחרות ?
רק החזקים , הצעירים , בעלי מקצועות מבוקשים במדינות מערב יקבלו את אשרות הכניסה למדינות אלה , והוריהם וקרוביהם החלשים יותר יישלחו לכאן – לישראל .
אם הממשלה לא תציע פתרונות הולמים ומיידיים למצוקות העולים , כי אז תגבר גם הירידה .
הירידה תגבר , אדוני השר , גם בשל אובדן התקווה והייאוש כאן וגם משום כוח המשיכה של מהגרים אלה למדינות מערב – לקרוביהם שחיים שם .
גברתי היושבת-ראש , הלוואי שאתבדה בתחזיות אלה .
אולם , יש לי חששות כבדים שהן תתגשמנה , אם מדינת ישראל וכל מערכות הקליטה בישראל לא תתגייסנה לטיפול מיידי ונאות , למציאת פתרונות לא-קונבנציונליים – לא רגילים כמו אלה שניתנים בכל שנה בנושא ההיערכות לקליטת העלייה , אלא פתרונות אחרים , שיש בהם תבונה , שיש בהם מעוף , שיש בהם עוז – וגם להשגת תקציבים גדולים יותר , תוך שימוש באותם 10 מיליארדי דולרים שמדינת ישראל כל כך פעלה וכל כך עמלה על מנת לקבלם מממשלת ארצות-הברית לצורך קליטתם של עולים אלה .
תודה .
האם מותר לי להגיד משפט , אדוני השר ?
אתה שואל אותי , אדוני השר , ותרשה לי לענות במשפט אחד .
כל ההחלטות הללו נתקבלו במשך שנתיים שבהן היה הליכוד בשלטון , ואז הגיעו כ - 400,000 עולים .
בתקופתכם הגיעו כ - 150,000 עולים .
אתם הבטחתם לשפר .
אתה לא מסכים שיהיה דיון במליאה ?
כן .</text></doc><doc><name>ענת מאור (מרצ):</name><text>אני שמעתי שרק ב - 24 בחודש נפגשים .
גברתי היושבת-ראש , חברי הכנסת , אני שותפה לדוברים שקדמו לי , שהתנגדו להצעת החוק .
אני יודעת שחבר הכנסת מגן חותר לכמה נושאים של שיתוף פעולה אזורי .
העלית אותם בדברי ההנמקה שלך .
הם מקובלים עלי , וללא ספק צריך לעודד אותם .
אבל אין בינם לבין הצעת החוק ולא כלום .
הנושא הראשון הוא דמוקרטיזציה .
כולנו יודעים שדמוקרטיה זה לא עניין פורמלי בלבד , זה לא עניין טכני .
והיום , כשמדברים על תהליכי דמוקרטיזציה , מדברים על ביזור ועל אחריות הקהילות לחייהן .
אין מימוש נכון יותר לדבר הזה מאשר מועצות אזוריות אוטונומיות , ייחודיות , כל אחת ואופיה , כל אחת והרכבה .
ואין שום צורך בהאחדה ובאחידות , שנוגדות את מושג הדמוקרטיה .
הדבר השני הוא החיפזון לעשות האחדה , במקום ההסכמות החברתיות .
אני מכירה היטב שלוש-ארבע מועצות אזוריות .
זה נעשה בהידברות , בהסכמות , במשא-ומתן אמיתי , ואין שום סיבה שלא להשאיר זאת כך .
במקום שיש אנשים המעוניינים בבחירות , גם זה מתקיים .
וצוין , לפעמים זה מאותו קיבוץ , לפעמים מאותה תנועה .
בכל אופן , אין חסימה בפני התמודדות , אבל אין הכרח .
זה מביא אותי לנקודה השלישית , שחבר הכנסת יהלום היטיב לבטא אותה .
שיטת הבחירה מבטאת גם תפיסת חיים , אורח חיים , תרבות , ואין שום סיבה לעשות אורבניזציה ולעשות פילוסופיה , רק של התמודדות , רק של מירוץ , רק של הישגיות , ולאבד הרבה מאוד מהערכים השורשיים האלה , שהם מאוד חשובים .
נושא נוסף שעלה הוא נושא הייחודיות , דהיינו – הבעיות האמיתיות של אנשים שחיים בשטח , מול הפוליטיזציה המופרזת , ללא ספק .
במתכונת שבה מתקיימות הבחירות לרשות המוניציפלית , אין ספק שזה נהפך לנושא פוליטי .
אבל כולנו היינו רוצים שזה יהיה אחרת .
ולבסוף , אני חושבת שהמציאות הפוליטית שלנו מחייבת אותנו להרהר הרהורים חדשים על הרבה מאוד מההחלטות שקיבלנו .
לגבי ההחלטה על בחירה ישירה של ראש ממשלה – מעולם לא התלהבתי ממנה , גם אם לא הייתי אז חברת הכנסת .
מי שראה את מכירת הקולות בבחירות המוניציפליות בירושלים לא יכול שלא להיות מודאג מהסיטואציה שיכולה להיות בבחירה ישירה לראשות ממשלה , לא במשא-ומתן בין מפלגות , אלא בקניית קולות מוקדמת על מנת להיבחר .
דהיינו הכניעה היא בלי שום הידברות , בלי עקרונות , בלי מסמך מאושרר , בלי שום דבר .
לגבי הפריימריס , אני רוצה ליידע את חברי הכנסת , שבמפלגות שעברו לפריימריס ירד חלקן של הנשים , וירד חלקן של אוכלוסיות מיעוט .
אנחנו יודעים מה קרה בהרבה מדינות , עם הדמוקרטיזציה – איך רק בעלי הון יכולים להיבחר ;
על המכונות המשומנות , על ה " בוסיזם " , תופעות שאנחנו כל שנה וכל עשור מתעמתים אתן .
חבר הכנסת מגן , אני גם יודעת מראשי המועצות האזוריות , כמו שציינת , שהדיון עוד לא התקיים .
אני שומעת מארגון המועצות האזוריות , שהם מאוד תמהים על שלא המתנת עם הצעת החוק .
אני מציעה לך שלא לקיים את ההצבעה היום .
הייתי שמחה אילו הסרת את הצעת החוק מהפרק , ואילו חשבתם ביחד
אני שוללת את החוק לחלוטין .
אני רק אומרת שבכל מקרה ההידברות עם המועצות האזוריות לפני הגשת החוק היתה עדיפה .
תודה .</text></doc><doc><name>חיים אורון (מרצ):</name><text>גברתי היושבת-ראש , חברי הכנסת , חבר הכנסת דוד מגן , ישבתי , שמעתי את נאומך , ואני לא מצליח להבין .
חוץ מאשר העיקרון של יצירת מעמד אחיד , שווה , בשלטון המקומי , שהוא עיקרון חשוב , אבל יש לו תחולה מוגבלת , חבר הכנסת דוד מגן , למה , בעצם , אתה רוצה להגיע ?
יש שלושים וכמה מועצות אזוריות שבהן מתקיימות בחירות – פעם אמרו שאין בהן בחירות ;
מתקיימות בהן בחירות .
הפוליטיזציה בהן , כל ההמולה , שאתה כל כך מאושר ממנה , כל כך מאושר ממנה היום וממה שקרה – מתקיימת באוקטבה אחת נמוכה יותר .
אתה יודע מה ?
גם אני הייתי בבחירות המוניציפליות , גם אתה היית .
להגיד שאני כל כך מאושר מהעימות האידיאולוגי על הפשעים של א' מול הפשעים של ב'? על הזיכרונות של ג' מול הזיכרונות של ד'? אבל אתה יודע מה ?
– זה כבר ישנו .
יש אזור שבהגדרה הוא שונה , לא כי אנחנו רוצים שהוא יהיה שונה .
שום דבר לא יהפוך את המועצה האזורית לכיש או את המועצה האזורית בני-שמעון יותר או פחות קרובות לקריית-גת , אם אחת לחמש שנים יהיה שבתון בבתי-הספר גם כאן וגם כאן , כשיבחרו את ראש המועצה המקומית .
מה שייך האחד לשני ?
הרצון שקיים , אתה יודע מה ?
אני אומר : בינתיים , יש לי הרגשה שתצליחו בסופו של דבר לעשות את הפוליטיזציה באזורים האלה קצת יותר קטנה .
מתמודדים לפעמים מתוך אותו קיבוץ שני חברים , לפעמים
רגע , אני אומר לך .
לפעמים ההתמודדות היא בין קיבוץ ובין מושב , אבל מתמודדים על רקע מקומי , ולא עשו " שירקעס " בין המועצה האזורית מרום-גולן ובין המועצה האזורית אשכול – הקיבוץ הארצי , תצביעו בשבילנו במרום-גולן , ואנחנו נצביע בשבילכם באשכול .
מה שאתה תגרום הוא בדיוק לזה .
ישבו שלושה אנשים בחדר , יעשו חשבון איך מחלקים את האימפריה , יקשרו את זה אולי גם לקריית-גת , כי יכול להיות שאם לא נקבל מספיק פה , נקבל משהו בקריית-גת .
למה לך כל הדבר הזה ?
אדרבה , תשאיר את זה קצת בצד .
תן לעניין הזה להתנהל באווירה קצת יותר עניינית , בסך הכול באינטגרציה בין מושבים ובין קיבוצים , בין מושבים דתיים ובין קיבוצים חילוניים , בין קיבוצים מהתק"ם ומהקיבוץ הארצי , פה ושם גם עם יישובים ערביים .
יש לך טענה כלפי הניהול ?
– נדון בה לגופו של עניין .
כל המהלך הנמרץ מאוד , כדי לא לומר אובססיבי , חבר הכנסת מגן , לעסוק בזה , נראה לי אנרגיה שראוי להשקיע אותה בדבר אחר .
תן לבחירות הללו להתנהל במועדן , לא במועד אחיד ;
הרי אם היה מצב שב-2 בנובמבר יש בחירות אזוריות בארץ , וב-1 בינואר בכל המועצות האזוריות , הייתי אומר : אולי אתה צודק .
אבל לא .
העובדה שזה מתנהל בכל מקום במועדו הפכה את העניין לעניין מקומי באמת , כשהשאלות המקומית הן מרכזיות .
אני לא יכול להעתיק את זה על פני כל הארץ כולה , כי בארץ המבנה שונה , והרשויות הגדולות – אם כן היו בחירות פוליטיות בירושלים או לא , נשאיר את זה לשם .
האמן לי , אני מכיר חלק גדול מהאנשים הללו , חלקם , רובם הגדול , לא ממפלגתי או מתנועתי , עושים את עבודתם נאמנה , בהליכים יותר רגועים וענייניים .
עזוב את זה שם , ואת כל האנרגיה להאחדה ולאינטגרציה נשאיר לנושאים יותר טובים .
אין הצבעה היום , נכון ?</text></doc><doc><name>אלכס גולדפרב (צומת):</name><text>גברתי היושבת-ראש , חברי הכנסת , האמת שלא הצלחתי להבין מהצעת החוק הזאת מה התועלת , אבל גם לא מה הנזק .
חבר הכנסת מגן , אני פונה אליך , היות שאינני רואה שום נזק בהצעת החוק הזאת , אני גם לא רואה שום חיסכון בהצעת החוק , אני מוכן לתמוך בהצעת החוק אם אדוני יעלה בוועדה את העניין של איחוד מועצות מקומיות ויוסיף זאת בהצעת החוק שלו .
אני מבקש תשובה .
תודה רבה .</text></doc><doc><name>גדליה גל (העבודה):</name><text>גברתי היושבת-ראש , כנסת נכבדה , בהכירי אותך , חבר הכנסת דוד מגן , בחמש השנים האחרונות בבית הזה , אני בטוח שרצית דבר טוב .
אני בעל עניין .
בכפר שלי אני בוחר למועצה האזורית , ואבחר גם בעתיד .
ואני רוצה לומר לך , שבעניין הזה לא כל כך חשוב לי מה חושבים ראשי המועצות האזוריות .
לא מדובר במה שחושבים ראשי המועצות האזוריות , אלא במה שחושבים האזרחים שגרים במועצות האלה .
כך שאינני יכול להצטרף למשאלת החברים , שרואים בהידברות עם ראשי המועצות איזו מטרה .
אני מבין שהחוק הזה הוא המשך לפעילותך שהביאה לשינוי בבחירות לרשויות העירוניות , ששם ללא ספק הושגו שיפורים חשובים .
מה שלא ברור לי הוא מה הליקוי שאתה נדרש לתקן בחקיקה הזאת .
הבחירות היום ברוב המועצות האזוריות , לא בכולן , הן על בסיס אישי , על בסיס תת-אזורי , על בסיס קבוצתי .
במעקב שלי , במרבית המועצות , הבחירות אינן על-פי מניעים פוליטיים , וההתערבות של מרכזי המפלגות היא בשוליים .
ואני רוצה לומר לחבר הכנסת יצחק לוי , שההתערבות של מרכזי המפלגות בשוליים נובעת מכך שהבחירות אינן ביום אחד .
תעשה את הבחירות ביום אחד ותראה את ההסתערות מתל-אביב , עם המכוניות בכל חלקי הארץ וחגיגה שלמה .
גם לא ברור לי הנושא של 1998 .
אבל אתה מבין שבעניין הזה יכול להיות שכל ראשי המועצות יתמכו בחוק , העיקר שיתחיל ב - 1998 .
אני לא יודע אם בעוד שלוש שנים לא יתברר שצדקת .
יכול להיות שיתברר בעוד שלוש-ארבע שנים שמה שקורה ברשויות העירוניות קורה בבחירות למועצות האזוריות , שיש התערבות פוליטית מסיבית , שעושים " שירקעס " בין מועצות .
יכול להיות .
ואז אני אסכים , לא תהיה לי בעיה .
להיפך , אומר : אם כבר זה קורה , שיהיה ביום אחד .
נכון להיום , הדבר הזה לא קורה .
מניסיוני כחבר הכנסת , אני קצת חושש מהעברה לוועדה .
גם אני הייתי אומר : נעביר את זה לוועדה , אחר כך נראה מה הלאה .
ואז יום אחד אני קם , והחוק נמצא על השולחן .
אולי יתברר בעוד שלוש שנים שההצעה הזאת היא במקומה .
היום היא מוקדמת .
תודה רבה .</text></doc><doc><name>אלי דיין (העבודה):</name><text>גברתי היושבת-ראש , רבותי חברי הכנסת
אני יודע .
אמרו לנו .
ביקשתי את רשות הדיבור כדי להתייחס לנושא עניינית , ואני חושב שהתקדמנו יפה בנושא הבחירות האזוריות .
היום מתקיימות בחירות אזוריות אישיות , אבל שמתי לב שבעצם יש שם חצייה של קווים מפלגתיים , משום שמדובר בשיתוף פעולה , בצורת התיישבות משותפת בין המושבים והקיבוצים , ומגיעים להסדרים מתאימים .
אני חושב שהצעה זו עלולה לגרום לדיסהרמוניזציה של החיים האלה , כי היא עלולה להכניס אותם עוד למערכת פוליטית , כמו זו שהיינו עדים לה גם במערכת הבחירות לרשויות המקומיות ;
לעתים אפילו מערבים אותה עם בעיות לאומיות , כפי שקרה בבחירות האחרונות .
לכן אני חושב שיש לתת להם להמשיך בשיטה שלהם – אגב , זו שיטה חדשה יחסית של הבחירות האזוריות
ולא לערב אותם במערכת הפוליטית הארצית .
זאת היתה רפורמה טובה , של בחירה אישית , ובאמת היא לא פגעה במרקם החיים המשותפים , שהוא מרקם טוב במועצות האזוריות .
והייתי אומר : אולי זו לא העת .
מן הראוי לתת לזמן לעבור , קודם כול לעכל את הרפורמה החדשה , לפני שנערב אותם במערכת בחירות ארצית , כי החברים האלה שותפים באגודות שיתופיות , יש כללים אחרים שפועלים עליהם , והייתי אומר : זוהי באמת צורת התיישבות מיוחדת בארץ , שהיא טובה , שהיא של יותר קירוב , של פחות חיכוכים , אף שיש חילוקי דעות פוליטיים , ולכן הייתי אומר : בשלב זה לא הייתי מתקדם בהצעת החוק הזאת .</text></doc><doc><name>דוד צוקר (יו"ר ועדת החוקה, חוק ומשפט):</name><text>תודה רבה , גברתי .
גברתי היושבת-ראש , חברי הכנסת , מאז 1950 , על-פי החלטת הררי , מבקשת הכנסת , ובהצלחה מועטה בדרך כלל , לכונן את חוקתה של מדינת ישראל ולהשתית את קיומה על בסיס המקובל כל כך בדמוקרטיות המערביות .
כאמור , ללא הצלחה גדולה .
שורה שלמה של סוגיות הפרידו בינינו , מדינת ישראל , לבין חוקה מתקדמת .
כן , מוכרת בעיקר , מפתה , מסקרנת בעיקר , סוגיית המחלוקת בין דתיים לחילונים , אבל זו תהיה טעות היסטורית ושטחיות גדולה לבוא ולומר שזו היתה אולי המחלוקת היחידה והעיקרית .
במהלך הניסיונות להתקנתה של חוקה לישראל נתגלו בעיות נוספות רבות בסוגיות ביטחוניות , בסוגיות של השקפת עולם – סוציאליסטית יותר , זו הנוטה לכלכלת שוק – מחלוקות קשות מאוד בנוגע למעמדם של מיעוטים , מחלוקות בנוגע למעמדן של נשים ;
שלל סוגיות שהפרידו בינינו לבין החוקה בישראל .
במשך השנים חוקקו בישראל , עד לפני שנתיים , עשרה חוקי-יסוד שכולם , ללא יוצא מן הכלל , עניינם היה המבנה המוסדי של המדינה , ללא התייחסות לזכויותיו של האזרח , של התושב , של האדם .
החוקים הללו , כמובן , חשובים , מרכזיים בבניית התשתית הדמוקרטית של המדינה , אלא שחוקה מלאה איננה יכולה להתגאות בעובדה שאין בה הגנה על חירויות הפרט , מה עוד שחוקים אלה כולם , להוציא כמה סעיפים בהם , אינם משוריינים ומעמדם הפורמלי כשל מעמד כל חוק אחר .
הפריצה הגדולה , ובלשונו של השופט ברק " המהפכה החוקתית " , תחילתה לפני שנתיים , בכנסת הקודמת , כאשר הכנסת חוקקה , אחרי עבודה גדולה מאוד של ועדת החוקה , ועדת השרים לחקיקה , שני חוקי-יסוד חשובים ביותר : חוק-יסוד : חופש העיסוק וחוק-יסוד : כבוד האדם וחירותו – אחד מהם משוריין , אחד מהם משוריין באופן שונה מעט , או אולי הייתי אומר : משונה מעט – אבל בלי ספק הכינוי " מהפכה חוקתית " היה יאה להם .
ומה שמובא היום , עם חשיבותו הרבה , איננו יכול להיות מכונה כפריצת דרך , ואת הכבוד ואת המחמאות יש לתת למי שפרץ את הדרך לפני כשנתיים , וכמה חברים שהיו שותפים לעניין יושבים פה בבניין .
אני רואה את חבר הכנסת לוי ורבים אחרים .
במהלך החקיקה של שני החוקים הללו נעשה מאמץ גדול מאוד להגיע להסכמה רחבה ככל האפשר כיאה לחוקה , שצריכה להתחשב במגוון החברתי , במרקם החברתי , בגיוון , במחלוקות החברתיות שחוצות את החברה הזאת , ונדמה לי שבדרך כלל חוק-יסוד : כבוד האדם וחירותו וחוק-יסוד : חופש העיסוק עשו זאת באופן הראוי לציון .
שני החוקים המובאים היום אינם משלימים עדיין , אם כי הם מביאים אותנו קרוב מאוד להגנה על כל חירויות היסוד של האזרח , של האדם במדינת ישראל .
כאמור , אין מדובר בחוק-יסוד : זכויות האדם , במתכונתו המקורית .
אנחנו המשכנו את הדרך שהתוותה הכנסת הקודמת , או בעצם התוותה כבר החלטת הררי ב - 1950 , שאמרה שחוקתה של ישראל תכונן ותיכתב פרקים פרקים בחוקי-יסוד .
ואכן , אנחנו מביאים היום לאישור שני פרקים נוספים , ראשונים במעלה בחשיבותם : האחד – חוק-יסוד : חופש הביטוי וההתאגדות ;
והשני – חוק-יסוד : זכויות במשפט .
בלי להיכנס לפירוט המלא , אבוא ואומר שבחוק-יסוד : זכויות במשפט יש הגנה על זכויותיו של אדם לחיובים ולפעולות משפטיות ;
הגדרת החזקה כזכאי של כל אדם כל עוד הוא לא הורשע בדין ;
פסקה מאוד מפורטת לגבי זכויותיו של העציר ;
קביעת העיקרון של " אין עונשין אלא אם כן מזהירין"; זכאותו של אדם למשפט הוגן , למשפט צדק , לפומביות המשפט ;
והמשכו של החוק בשורת עקרונות המשותפת גם לחוק השני , שעניינה בתחולה של החוק והקביעה שכל רשות מרשויות השלטון וכל מי שפועל מטעמה חייבים לכבד את הזכויות שלפי חוק-יסוד זה ;
שריונו של החוק ברוב של חברי כנסת , לא עוד חוק רגיל ;
איסור השימוש לרעה בזכויות המופיעות בחוק הזה ;
ופרק חשוב ביותר , שעניינו היחס בין החוק לבין תקנות שעת-חירום וביטול הדרגתי של תקנות שעת-חירום במדינת ישראל ויצירת קודקס חדש לשעת-חירום , שיהלום את היותה של מדינת ישראל מדינה דמוקרטית .
הוראה נוספת המשותפת אף היא לשני החוקים היא הקביעה שחוקים הקיימים ועומדים בתוקפם כבר היום יצטרכו להיות משונים ולהתאים עצמם לחקיקה הזאת , בשני חוקי-היסוד , במהלך חמש השנים הקרובות .
כפי שאמרתי , חוק זה אפשר יהיה לשנות אך ורק ברוב של חברי הכנסת .
לטעמי , קביעת רוב של 61 לשינוי חוקי-יסוד היא נמוכה מדי , אבל על הסוגיה הזאת של גובה הרוב הדרוש לשינוי החוק ומידת השריון שלו נעמוד עוד בהמשך .
בחוק-יסוד : חופש הביטוי וההתאגדות , לבד מן הדברים המשותפים , כפי שעמדתי עליהם כרגע , יש בין השאר – אינני מונה את הכול – הגנה ראויה לציון על חופש הביטוי , חופש ההתאגדות , חופש הדעה , החופש לפרסם דעות ומידע ברבים , חופש היצירה , החופש לקיים אספות , תהלוכות , הפגנות , החופש להתאגד , ועוד שורת חירויות שאותן אינני מונה .
אני רוצה להתייחס באופן ישיר לגישה שעל-פיה הלכנו בשני חוקי-יסוד הללו בכל הקשור למחלוקות בין חילונים ובין דתיים במדינת ישראל .
אין טעם לכחד ולהכחיש את העובדה שזה אחד מסלעי המחלוקת , אם לא סלע המחלוקת בדרך לכינונה של חוקה היום במדינת ישראל , כי כבר התגברנו על עכבות שהיו בתוך תנועת העבודה לחקיקת חוקה , כבר התגברנו על העמדות של מערכת הביטחון , שהשתנתה באורח ראוי לציון , ונותרה המחלוקת הזאת , שהיא תיוותר אתנו , אני מניח , עוד הרבה שנים .
אפשרות אחת היתה לנסות ולהגיע לפשרה בשורה שלמה של חירויות , שם היינו חלוקים .
צריך לזכור ולהזכיר , שבשורה שלמה של חירויות לא היתה מחלוקת בוועדה על-פי החתך חילונים – דתיים .
להיפך , נדמה לי שבחלק מחירויות היסוד , הקבוצה הדתית בתוך הוועדה , חברי הכנסת רביץ , עזרן ולוי , היו רדיקליים יותר מרוב חברי הוועדה .
מדובר בזכויות עצירים , בסוגיית המשפט ההוגן , בחזקת הזכאות , בחופש ההתאגדות , בשורה שלמה של שאלות .
אבל היתה מחלוקת בשורה אחרת של חירויות .
אפשרות אחת היתה למצוא נוסח של פשרה ביני לבינך , ובינך לבינו .
לעניין זה , אחרי ניסיונות רבים החלטנו שאין דרך ואין מקום , והדרך שבה בחרנו היתה אחרת .
במקומות שבהם היתה מחלוקת קשה ביותר , שבהם שום צד לא יכול היה לוותר , העדפנו הוצאת העניין מהחוק , ובלבד שנביא משהו שאנחנו שלמים אתו לחלוטין .
כלומר , לא להביא פסקאות או חירויות מסורסות , מעוותות ומוגבלות משום הרצון להגיע לפשרה , אלא עדיף היה בעינינו בשורה שלמה של מקרים , בארבעה או בחמישה מקרים , להוציא ולמשוך שורה של ניסוחים .
קו נוסף שהיה חשוב וראוי לציון , ובו המשכנו את הקביעה שניתנה בחוק-יסוד : כבוד האדם וחירותו , הוא הגדרת המדינה .
זוהי סוגיה חשובה ביותר , ובכנסת הקודמת הגיעו פחות או יותר לפתרון מוסכם על כל חלקי הבית הזה – הגדרתה של המדינה כמדינה יהודית ודמוקרטית .
כלומר , היא צריכה למלא את שתי האיכויות הללו , את שתי המהויות הללו .
והפסיקה תפרש , כפי שהיא כבר החלה , את המהויות הללו , את המפגש ביניהן , את אפשרות הסתירה ביניהן , את אפשרות האיחוי בין שתיהן .
גם זו היתה נקודה חשובה שאתה המשכנו .
כפי שאמרתי , שני החוקים הללו אינם מביאים אותנו , לכשיאושרו , למצב שבו נאמר שיש לנו חוקה מלאה .
אולם , הם ימלאו את סל החירויות המוגנות על-ידינו , לא עד מלואו , אבל בהחלט באופן מרשים , והעבודה הזאת תימשך בכנסת הקרובה .
גם לאחר חקיקת שני חוקי-היסוד הללו , מחכה לנו בדרך עבודה חשובה ביותר על חוק-יסוד : החקיקה , העוסק הן בשריון של חוקי-היסוד האחרים והצורך ברוב מיוחס כדי לשנותם , והן במעמדו של בית-המשפט העליון ובהסדרת תהליך החקיקה כולו .
זה פן משלים , זה ממד משלים וחיוני ביותר להשלמת חוקה במדינת ישראל .
השלמת החוק ההוא אף היא חשובה ביותר בדרך לכינונה של חוקה .
אגב , אני רוצה להזכיר , זו עובדה ידועה לאלה העוסקים בכך בעבודת היום-יום , שבקריאה טרומית וראשונה עבר גם תיקון לחוק-יסוד : כבוד האדם וחירותו , של חברי הכנסת בגין ומרידור .
כלומר , בפני ועדת החוקה , חוק ומשפט , במידה שחוק זה יאושר , לכשיאושר , אני מקווה ששני החוקים האלה יובאו מחר לאישור , תהיה בפנינו עבודה שתדרוש התאמה רבה , סינכרוניזציה בין שלל החוקים הללו והשלמתם של כל ארבעת המרכיבים – חוק-יסוד : חופש הביטוי וההתאגדות , חוק-יסוד : זכויות במשפט , חוק-יסוד : החקיקה וחוק-יסוד : כבוד האדם וחירותו , כל אלה יקרבו אותנו מאוד לכינונה של חוקה בישראל .
אני מודע לעובדה שיש מחלוקות רבות על החוק הזה .
יבואו מי שיאמרו : החוק הזה איננו מלא , והם יהיו צודקים .
ויבואו מי שיאמרו שהחוק הזה איננו קובע את מדינת ישראל כמדינת הלכה , וגם אלה צודקים .
גם אם אני מייצג אגף בפוליטיקה הישראלית שרכש לעצמו מוניטין של עמדות שאינן פשרניות פעמים רבות , אני מודע לעובדה שחקיקה מן הסוג הזה חייבת להביא בחשבון מגוון שלם של זרמים , של גישות , של מסורות , של צבעים בחברה הישראלית .
לא במחיר ויתור על העיקר .
אבל היא חייבת להביא בחשבון את העובדה שחקיקה זו נקבעת לעשרות שנים , אם לא ליותר מזה .
זה הקו שנקטתי , זה הקו שנקטה הוועדה , זה הקו שנקט שר המשפטים .
בקו הזה נמשיך ללכת , ואני מקווה שעד סופה של הקדנציה הזאת נשלים או נתקרב להשלמתה של חוקה למדינת ישראל , שתגן ותשריין – כן , אחרי ויכוח ואחרי שכנוע , אבל תגן ותשריין את כל חירויות היסוד של כל אדם שחי במדינת ישראל .
זאת אחת הדוגמאות שהבאתי , שיש צורך ב " סינכרון " של כל החקיקה .</text></doc><doc><name>יוסף עזרן (ש"ס):</name><text>אבל לא אמת סלקטיבית , כמובן .</text></doc></root>